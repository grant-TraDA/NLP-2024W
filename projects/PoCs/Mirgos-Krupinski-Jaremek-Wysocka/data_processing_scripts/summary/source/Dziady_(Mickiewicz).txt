Dziady


					Adam Mickiewicz





Pobrano z Wikiźródeł dnia 20 listopada 2024





ADAM MICKIEWICZ



* * *



DZIADY





Z ILLUSTRACYAMI CZ. B. JANKOWSKIEGO



* * *





  SPIS RZECZY:

Słowo od wydawcy





Dziady część I (widowisko)



 Młodzieniec zaklęty



 Pieśń strzelca





Dziady część II



 Dziady (wstęp)



 Upior



 Dziady (poema)





Dziady część III



 Przedmowa Poety



 Prolog



 Scena I



 Scena II Improwizacja



 Scena III



 Scena IV



 Scena V



 Scena VI



 Scena VII Salon warszawski



 Scena VIII Pan senator



 Scena IX Noc dziadów





Dziady część IV





Tekst jest własnością publiczną (public domain). Szczegóły licencji na stronie autora: Adam Mickiewicz.





SŁOWO OD WYDAWCY.



* * *





Niniejsza edycya, zawierająca I. II. i IV. część „Dziadów“, którą wydawca składa w ręce Szanownej Publiczności, jest pierwszą ozdobną i pierwszą w ogóle illustrowaną edycyą tego nieśmiertelnego utworu. — Podczas gdy inne dzieła geniusza Adama Mickiewicza doczekały się już dawniej spopularyzowania, godnego ich wielkości i znaczenia, jakie mają dla naszego narodu i jego literatury, czy to przez to, że wydawano je w tanich przedrukach dla szerokich warstw społeczeństwa, czy przez to, że w wytwornych, illustrowanych edycyach wprowadzono je na stoły zamożnych salonów, — „Dziady“ jedne tylko pozostały pod tym ostatnim szczególnie względem, zupełnie — nie można powiedzieć, w zapomnieniu, ile raczej na boku nietylko twórczości artystów-malarzy, ale także usiłowań i starań edytorskich.

 Nie wchodząc w przyczyny tego objawu i nie chcąc tłumaczyć czynników, które się nań złożyły, przedsięwziął wydawca brakowi temu zaradzić, a pragnąc dać literaturze polskiej wszystkie poetyczne dzieła Adama Mickiewicza, ozdobione illustracyami, stojącemi na wyżynie polotu i wysokości poematów ich twórcy, zwrócił się do p. Cz. B. Jankowskiego, artysty-malarza, którego imię tak chlubnie zapisało się już w historyi sztuki polskiej, o pomoc artystyczną w tym względzi
===
e. Odpowiedzią artysty na prośbę wydawcy są właśnie illustracye, dołączone do niniejszego wydania „Dziadów“.

 Co się tyczy tekstu niniejszej edycyi, a przedewszystkiem jego poprawności co do ortografii, interpunkcyi i wypełnienia tych wymagań, jakie krytyka dzisiejsza zakreśla wydawnictwom dzieł poetycznych, to pracę w tym kierunku przyjął na siebie Dr. Wilhelm Bruchnalski. Jego pieczy powierzony przedruk uskuteczniony został w I. części na podstawie restytucyi, dokonanej przez prof. Dr. Józefa Kallenbacha, w II. i IV. na podstawie wydania paryzkiego „Pism“ poety z 1844. roku, jako ostatniego „przejrzanego i dopełnionego“ za życia Adama Mickiewicza. Wskutek tego ograniczenia się w liczbie tekstów, któreby należało uwzględniać w wydaniach naukowych a nie popularnych, opuszczono cały balast odmian i waryantów, zawartych w wydaniach „Dziadów“ od roku 1823. do 1844., choć poprawność i autentyczność tekstu ciągle miano na oku; interpunkcyę poprawiono lub uzupełniono, o ile tego wymagała potrzeba niezbędna, pisownię zaś zmodernizowano według zasad dzisiejszych, ale w ten sposób, że właściwości ortografii lub języka poety nie zostały nigdzie zatarte.

 W końcu ośmiela się dodać wydawca, że nie mniejszą uwagę jak na wyżej przytoczone względy, zwrócił także na zewnętrzną szatę swej edycyi, że gorącą jego troską było, aby ta szata była okazem najlepszym krajowej sztuki typograficznej i godnie odpowiadała wewnętrznej treści i artystycznemu celowi tej publikacyi.



 We Lwowie, w lutym 1896 r.





Wydawca.





Tekst jest własnością publiczną (public domain). Szczegóły licencji na stronie autora: anonimowy.





CZĘŚĆ PIERWSZA

FRAGMENTY

DZIADY, WIDOWISKO.



* * *



CZĘŚĆ I.

Prawa strona teatru. DZIEWICA w samotnym pokoju. Na boku ksiąg mnóstwo, fortepiano; okno z lewej strony w pole, na prawej wielkie zwierciadło; świeca gasnąca na stole i księga rozłożona (romans Valérie).



DZIEWICA wstaje od stołu.

Świeco niedobra! właśnie pora była zgasnąć!

I nie mogłam doczytać… 
===
 zabłądził na groby,

Już z nich na świat nie powróci.



Niech więc dzieci i ojcowie

Idą w kościół z prośbą, z chlebem:

Młodzi na drogi połowie

Zostaniem pod czystem niebem.




DZIECIĘ.

Wróćmy lepiej do chaty. Coś tam od kościoła

Błysnęło: ja się boję; coś po lesie woła.

Jutro pójdziem na cmentarz: ty swoim zwyczajem

Dumać, ja zdobić krzyże kwiatami i majem.

Mówią, że dzisiaj w nocy umarłych spotkamy:

Ja ich nie znam, ja własnej nie pamiętam mamy.

Ty oczy w dzień masz słabe, pragnąłbyś daremnie

Dawno widzianych ludzi rozeznać po ciemnie;

I słuch masz słaby. Pomnisz? — dwie temu niedziele,

Zebrało się i krewnych i sąsiadów wiele

Urodziny twe święcić; tyś w milczeniu siedział,

Nic nie słyszał, nikomu nic nie odpowiedział.

Zapytałeś nakoniec: po co ta gromada

Zeszła się w dzień powszedni i czy mrok już pada?

A my przyszli winszować, i od kilku godzin

Słońce zaszło, i był to dzień twoich urodzin.




STARZEC.

Od tego dnia, ach! jakżem daleko odpłynął,

Wszystkiem znajome lądy i wyspy ominął,

Wszystkie dziedziczne skarby znikły w czasu toniach:

Cóż mnie po waszych twarzach i głosach i dłoniach?

Twarze, którem z dzieciństwa ukochać przywykał,

Dłonie, co mię pieściły, — głos, co mię przenikał:



Gdzież są? — Zgasły, przebrzmiały, zmieniły się, starły!

Nie wiem, czym pośród trupów, czylim sam umarły;

Ale inny świat rzucam, aniżelim zastał;

Nieszczęsny, kto częściami do mogiły wrastał!





Twój jeszcze głos, mój wnuku, ostatnia pociecho,

Jak po umarłej pieśni niemowlęce echo,

Tuła się i głos matki powtarzając kwili.

Lecz i ty mię porzucasz, jak inni rzucili.





Pójdę sam; kto w dzień błądzi i żywych nie słyszy,

Widzi w nocy, zna język grobowej zaciszy.

Nie zabłądzę: wszak co rok chodziłem tą drogą,

Zrazu, jak ty, mój synu, z niemowlęcą trwogą;

Potem, jak chłopiec, pełen ciekawej ochoty;

Potem z tęsknotą; teraz nawet bez tęsknoty,

Bez żalu. Cóż mię wiedzie? — Jakiś zapęd nowy,

Ciemne przeczucie, może to instynkt grobowy.

Znajdę cmen
===
tarz, i coś mi w głębi serca wróży,

Że nazad już nie będę potrzebował stróży.

Ale, nim się rozłączym, twe służby dziecięce

Nagrodzę. Pójdź, mój synu, uklęknij, złóż ręce:



Boże! coś mi rozkazał spełnić kielich życia,

I zbyt wielki, zbyt gorzki dałeś mi do picia,

Jeśli względów Twojego miłosierdzia godna

Cierpliwość, z którą gorycz wychyliłem do dna,

Jedynej, lecz największej śmiem żądać nagrody:

Pobłogosław wnukowi, niechaj umrze młody!



Bądź zdrów, stój, i raz jeszcze ściśnij dziada rękę!

Daj mi twój głos usłyszeć — zaśpiewaj piosenkę

Ulubioną i tyle powtarzaną razy

O zaklętym młodzieńcu, przemienionym w głazy.





 MŁODZIENIEC ZAKLĘTY.

Wyłamawszy zamku bramy,

Twardowski błądził śród gmachów,

Biegł na wieże, schodził w jamy:

Co tam czarów! co tam strachów!



W jednem sklepisku zapadłem

Jak dziwny rodzaj pokuty:

Na łańcuchu, przed zwierciadłem

Stoi młodzieniec okuty.





Stoi, a z ludzkiej postaci,

Mocą czarownych omamień,

Coraz jakąś cząstkę traci

I powoli wrasta w kamień.



Aż do piersi już był głazem,

A jeszcze mu błyszczą lica

Męztwa i siły wyrazem,

Czułością świeci źrenica.



„Kto jesteś? — zaklęty rzecze —

Coś te gmachy zdobył śmiało,

Gdzie tak mnogie pękły miecze,

Tylu wolność postradało?“



„Kto jestem? — o, drzy świat cały

Przed mą szablą, na me słowa

Wielkiej mocy, większej chwały:

Jestem rycerzem z Twardowa.“



„Z Twardowa?... Za moich czasów

Nie słyszałem o nazwisku,

Ni śród wojennych zapasów,

Ni na rycerskiem igrzysku.



„Nie zgadnę, jak długie lata

Mogłem w więzieniu przesiedzieć;

Ty świeżo wracasz ze świata:

Musisz mi o nim powiedzieć.



„Czy dotąd Olgierda ramię,

Naszą Litwę wiodąc w pole,

Po dawnemu Niemcy łamie,

Tratuje stepy mogole?“





Olgierd? — ach, już przeminęło

Dwieście lat po stracie męża;

Lecz z jego wnuków Jagiełło

Teraz walczy i zwycięża.“



„Co słyszę?... Jeszcze dwa słowa:

Może w twych błędnych obiegach

Byłeś, rycerzu z Twardowa,

Na Świtezi naszej brzegach?



„Czy tam ludzie
===
załem westchnienia i żale.

Jestem jak ty myśliwcem, byłem kiedyś młody:

Znam więc twego rzemiosła i wieku przygody.

Musisz coś mieć na sercu, rozmówmy się szczerze!

Pewnie cię zabłąkało w kniei jakie zwierze?

Bracie, ja sam błądziłem: znam zwierzęta różne,

Skrzydlate i piechotne, czworo- i dwunożne.



A jeśli nic nie gonisz, pewnie radbyś gonił?

Ej! czy cię widok pustej torby nie zapłonił?

Wstyd młodemu niczego dotąd nie ustrzelić?

Przyznaj się, — ja ci mogę w potrzebie udzielić.




GUSTAW.

Dzięki, od nieznajomych nie żądam pomocy,

Nie zabieram przyjaźni tak rychło i w nocy

I nie rozumiem, co twe słowa mają znaczyć?




STRZELEC.

Jeżeliś niepojętny, będę się tłumaczyć;

Jeżeli mi nie ufasz, będę szczerszy z tobą.

Wiedz naprzód: iż, gdzie stąpisz, jest wszędzie nad tobą

Pewna istota, która z oczu cię nie traci,

I że chce ciebie w ludzkiej nawiedzić postaci,

Jeżeli to, coś przyrzekł, zachowasz niezłomnie.




GUSTAW.

Przebóg! co to ma znaczyć? nie zbliżaj się do mnie!





Nie do sąsiadek pewnie — ich twarze, rozmowy[4]

Prędzej i gorzej nudzą, aniżeli łowy.

Okrzyczano mię wszędzie, żem dziwak nieczuły,

I któż, jeśli nie one z czucia mię wyzuły?

Pomnę, gdy każda piękność młodzieńczemu oku,

Jak duch senny, jaśniała w marzenia obłoku;

Gdym pod zewnętrznym blaskiem zgadywać był gotów

Miliony tajemnych wdzięków i przymiotów.

Z trwogą do cudownego spieszyłem obrazu:

Przyszedłem, przemówiłem: dość było wyrazu,



Ażeby postać, godna równać się z niebiany,

Zamieniała się w posąg z lodu uciosany!

Ileż razy, gdy dusza ku ustom wylata,

Chce odkryć tajnie mego wewnętrznego świata,

Kiedy źrenica w oczach dno myślenia śledzi,

Mowa serca serdecznej czeka odpowiedzi:

Natenczas nieme bóstwo oczu mych się boi,

Słów mych nie słyszy, bo jej słyszeć nie przystoi,

Lub ich końce powtarza tylko nakształt echa,

I albo się rumieni albo się uśmiecha;

I chce mię znowu ściągnąć w rozmowy potoczne,

Wczorajsze, zawczorajsze i zaprzeszło-roczne!

A, niechajże 
===
ją krewni poradą i władzą

Zalotnemu kupcowi ślubem zaprzedadzą!

Niewinna, nieznająca, niewidząca, głucha,

Jaką będzie? Wstyd mówić, choć mię nikt nie słucha!



O, dusze miałkie, raczej bezduszne szkielety!

Czerpające moralność całą z etykiety;

Których żale, radości, zapały i chłody

Stosują się do nowych kalendarzów mody;

Grzeczności i rozmowy najlepszego tonu,

Jak cukierki przybrane z podłogi, z salonu.





↑ Poeta wskazuje tu oczywiście na swoją balladę «Romantyczność»; być może, że Karusia, opłakująca Jasieńka, miała występywać i w I-ej części «Dziadów»; tak przynajmniej należałoby się domyślać z Chóru młodzieńców. Przyp. wyd.

↑ Treść tych dwóch wierszy niezrozumiała; co poeta chciał wyrazić, nie wiadomo. Przyp. wydawcy.

↑ Słowa opuszczone w rękopisie poety. Przyp. wydawcy.

↑ Ustęp następujący aż do końca wyłączony jest w rękopisie Mickiewicza osobnymi znakami z całości I-ej części »Dziadów«. Przyp. wydawcy.





Tekst jest własnością publiczną (public domain). Szczegóły licencji na stronie autora: Adam Mickiewicz.





 MŁODZIENIEC ZAKLĘTY.

Wyłamawszy zamku bramy,

Twardowski błądził śród gmachów,

Biegł na wieże, schodził w jamy:

Co tam czarów! co tam strachów!



W jednem sklepisku zapadłem

Jak dziwny rodzaj pokuty:

Na łańcuchu, przed zwierciadłem

Stoi młodzieniec okuty.





Stoi, a z ludzkiej postaci,

Mocą czarownych omamień,

Coraz jakąś cząstkę traci

I powoli wrasta w kamień.



Aż do piersi już był głazem,

A jeszcze mu błyszczą lica

Męztwa i siły wyrazem,

Czułością świeci źrenica.



„Kto jesteś? — zaklęty rzecze —

Coś te gmachy zdobył śmiało,

Gdzie tak mnogie pękły miecze,

Tylu wolność postradało?“



„Kto jestem? — o, drzy świat cały

Przed mą szablą, na me słowa

Wielkiej mocy, większej chwały:

Jestem rycerzem z Twardowa.“



„Z Twardowa?... Za moich czasów

Nie słyszałem o nazwisku,

Ni śród wojennych zapasów,

Ni na rycerskiem igrzysku.



„Nie zgadnę, jak długie lata

Mogłem w więzieniu przesiedzieć;

Ty świeżo wracasz ze ś
===
wogi?

Kto kudły niedźwiedzie

Podesłał pod nogi?



Czyj dowcip gnał rojem

Lataczów do sideł?

Kto wstępnym wziął bojem

Sztandary ich skrzydeł?



Witajcież rycerza,

Pagórki i niwy!

Król lasów, pan zwierza,

Niech żyje myśliwy!



Dalejże, dalejże, z tropu w trop,

Z tropu w trop, dalejże, dalejże!

Dalejże, dalejże, z tropu w trop,

Z tropu w trop, hop! hop!





Tekst jest własnością publiczną (public domain). Szczegóły licencji na stronie autora: Adam Mickiewicz.





CZĘŚĆ DRUGA





* * *



 Dziady (wstęp)





43





 Upior





45





 Dziady (poema)





51





Tekst jest własnością publiczną (public domain). Szczegóły licencji na stronie autora: Adam Mickiewicz.





DZIADY.



Jest to nazwisko uroczystości, obchodzonej dotąd między pospólstwem w wielu powiatach Litwy, Prus i Kurlandyi, na pamiątkę dziadów, czyli w ogólności zmarłych przodków. Uroczystość ta początkiem swoim zasięga czasów pogańskich i zwała się niegdyś ucztą kozła, na której przewodniczył Koźlarz, Huślar, Guślarz, razem kapłan i poeta (gęślarz). W teraźniejszych czasach pospólstwo święci Dziady tajemnie, w kaplicach lub pustych domach, niedaleko cmentarza. Zastawia się tam pospolicie uczta z rozmaitego jadła, trunków, owoców, i wywołują się dusze nieboszczyków. Godna uwagi, iż zwyczaj częstowania umarłych zdaje się być wspólny wszystkim ludom pogańskim; w dawnej Grecyi, za czasów homerycznych, w Skandynawii, na Wschodzie i dotąd po wyspach nowego świata. Dziady nasze mają to szczególnie, iż obrzędy pogańskie pomieszane są z wyobrażeniami religii chrześciańskiej; zwłaszcza iż dzień zaduszny przypada około czasu tej uroczystości. Pospólstwo rozumie, iż potrawami, napojem i śpiewami przynosi ulgę duszom czyscowym. Cel tak poważny święta, miejsca samotne, czas nocny, obrzędy fantastyczne, przemawiały niegdyś silnie do mojej imaginacyi; słuchałem bajek, powieści i pieśni o nieboszczykach, powracających z prośbami lub przestrogami; a we wszystkich zmyśleniach poczwarnych można było dost
===
 (public domain). Szczegóły licencji na stronie autora: Adam Mickiewicz.





DZIADY.



* * *



GUŚLARZ, STARZEC PIERWSZY Z CHÓRU, CHÓR WIEŚNIAKÓW

i WIEŚNIACZEK. — Kaplica, wieczór.

There are more things in heaven and earth,

Than are dreamt of in your philosophy.   Shakespeare.

Są dziwy w niebie i na ziemi, o których ani śniło się waszym filozofom.





CHÓR.



Ciemno wszędzie, głucho wszędzie:

Co to będzie, co to będzie?




GUŚLARZ.

Zamknijcie drzwi od kaplicy

I stańcie dokoła truny;

Żadnej lampy, żadnej świécy,

W oknach zawieście całuny:

Niech księżyca jasność blada

Szczelinami tu nie wpada.

Tylko żwawo, tylko śmiało!




STARZEC.

Jak kazałeś, tak się stało.




CHÓR.

Ciemno wszędzie, głucho wszędzie:

Co to będzie, co to będzie?




GUŚLARZ.

Czyscowe duszeczki!

W jakiejkolwiek świata stronie:

Czyli która w smole płonie,

Czyli marznie na dnie rzeczki,



Czyli, dla dotkliwszej kary,

W surowem wszczepiona drewnie,

Gdy ją w piecu gryzą żary,

I piszczy i płacze rzewnie:

Każda spieszcie do gromady!

Gromada niech się tu zbierze!

Oto obchodzimy Dziady!

Zstępujcie w święty przybytek;

Jest jałmużna, są pacierze

I jedzenie i napitek.




CHÓR.

Ciemno wszędzie, głucho wszędzie:

Co to będzie, co to będzie?




GUŚLARZ.

Podajcie mi garść kądzieli!

Zapalam ją; wy z pospiechem,

Skoro płomyk w górę strzeli,

Pędźcie go lekkim oddechem.

O tak, o tak, dalej, daléj!

Niech się na powietrzu spali.




CHÓR.

Ciemno wszędzie, głucho wszędzie:

Co to będzie, co to będzie?




GUŚLARZ.

Naprzód wy z lekkiemi duchy,

Coście śród tego padołu

Ciemnoty i zawieruchy,

Nędzy, płaczu i mozołu,

Zabłysnęli i spłonęli,

Jako ta garstka kądzieli.

Kto z was wietrznym błądzi szlakiem,

W niebieskie nie wzleciał bramy,



Tego lekkim, jasnym znakiem,

Przyzywamy, zaklinamy.




CHÓR.

Mówcie, komu czego braknie,

Kto z was pragnie, kto z was łaknie?





GUŚLARZ.

Patrzcie, ach, patrzcie do góry!

Cóż tam pod sklepieniem świeci?

Oto, złocistemi pióry

Trzepio
===
yczy ni razu,

Ten nie dozna słodyczy w niebie.




GUŚLARZ.

Aniołku! duszeczko!

Czego chciałeś, macie obie.

To ziarneczko, to ziarneczko,

Teraz z Bogiem idźcie sobie!

A kto prośby nie posłucha:

W imię Ojca, Syna, Ducha!

Widzicie pański krzyż?

Nie chcecie jadła, napoju:

Zostawcież nas w pokoju!

A kysz, a kysz!




CHÓR.

A kto prośby nie posłucha:

W imię Ojca, Syna, Ducha!

Widzicie pański krzyż?

Nie chcecie jadła, napoju:

Zostawcież nas w pokoju!

A kysz, a kysz! (Widmo znika).




GUŚLARZ.

Już straszna północ przybywa,

Zamykajcie drzwi na kłódki!

Weźcie smolny pęk łuczywa,

Stawcie w środku kociół wódki:

A gdy laską skinę zdala,

Niechaj się wódka zapala.

Tylko żwawo, tylko śmiało!




STARZEC.

Jużem gotów.




GUŚLARZ.

 Daję hasło.




STARZEC.

Buchnęło, zawrzało

I zgasło.




CHÓR.

Ciemno wszędzie, głucho wszędzie:

Co to będzie, co to będzie?




GUŚLARZ.

Dalej wy z najcięższym duchem,

Coście do tego padołu

Przykuci zbrodni łańcuchem

Z ciałem i duszą pospołu!

Choć zgon lepiankę rozkruszy,

Coć was anioł śmierci woła,

Żywot z cielesnej katuszy

Dotąd wydrzeć się nie zdoła;

Jeżeli karę tak srogą

Ludzie nieco zwolnić mogą

I zbawić z piekielnej jamy,

Której jesteście tak blizko:

Was wzywamy, zaklinamy

Przez żywioł wasz, przez ognisko!




CHÓR.

Mówcie, komu czego braknie,

Kto z was pragnie, kto z was łaknie?




GŁOS (za oknem).

Hej, kruki, sowy, orlice!

O, wy przeklęte żarłoki!



Puśćcie mnie tu pod kaplicę,

Puśćcie mnie choć na dwa kroki!




GUŚLARZ.

Wszelki duch! jakaż potwora!

Widzicie w oknie upiora?

Jak kość na polu, wybladły;

Patrzcie, patrzcie, jakie lice!

W gębie dym i błyskawice,

Oczy na głowę wysiadły,

Świecą jak węgle w popiele;

Włos rozczochrany na czele;

A jak suchy snop cierniowy

Płonąc miotłę ognia ciska:

Tak od potępieńca głowy

Z trzaskiem sypią się iskrzyska.




GUŚLARZ i STARZEC.

A jak suchy snop cierniowy

Płonąc miotłę ognia ciska:

Tak od potępieńca głowy

Z trzaskiem sypią się iskrzyska.
===





WIDMO (z za okna).

Dzieci! nie znacież mnie, dzieci?

Przypatrzcie się tylko z blizka,

Przypomnijcie tylko sobie:

Ja nieboszczyk pan wasz, dzieci!

Wszak to moja była wioska!

Dziś ledwo rok mija trzeci,

Jak mnie złożyliście w grobie.

Ach, zbyt ciężka ręka boska!

Jestem w złego ducha mocy,

Okropne cierpię męczarnie:

Kędy noc ziemię ogarnie,

Tam idę, szukając nocy,



A uciekając od słońca.

Tak pędzę żywot tułaczy,

A nie znajdę błędom końca.

Wiecznych głodów jestem pastwą;

A któż mię nakarmić raczy?

Szarpie mię żarłoczne ptastwo;

A któż będzie mój obrońca?

Nie masz, nie masz mękom końca!




CHÓR.

Szarpie go żarłoczne ptastwo;

A któż mu będzie obrońca?

Nie masz, nie masz mękom końca!




GUŚLARZ.

Czegoż potrzeba dla duszy,

Aby uniknąć katuszy?

Czy prosisz o chwałę nieba?

Czy o poświęcone gody?

Jest dostatkiem mleka, chleba,

Są owoce i jagody.

Mów, czego trzeba dla duszy,

Aby się dostać do nieba?




WIDMO.

Do nieba?... Bluźnisz daremnie!...

O nie! ja nie chcę do nieba;

Ja tylko chcę, żeby ze mnie

Prędzej się dusza wywlekła.

Stokroć wolę pójść do piekła,

Wszystkie męki zniosę snadnie:

Wolę jęczeć w piekle na dnie,

Niż z duchami nieczystemi

Błąkać się wiecznie po ziemi,

Widzieć dawnych uciech ślady,

Pamiątki dawnej szkarady;



Od wschodu aż do zachodu,

Umierać z pragnienia, z głodu,

I karmić drapieżne ptaki.

Lecz niestety! wyrok taki:

Że dopóty w ciele muszę

Potępioną włóczyć duszę,

Nim kto z was, poddani moi,

Pożywi mię i napoi.

Ach, jak mnie pragnienie pali!

Gdyby mała wody miarka!

Ach, gdybyście mnie podali

Choćby dwa pszenicy ziarka!




CHÓR.

Ach, jak go pragnienie pali!

Gdyby mała wody miarka!

Ach, gdybyśmy mu podali

Choćby dwa pszenicy ziarka!




CHÓR PTAKÓW NOCNYCH.

Darmo żebrze, darmo płacze:

My tu czarnym korowodem,

Sowy, kruki i puhacze,

Niegdyś, panku, sługi twoje,

Któreś ty pomorzył głodem,

Zjemy pokarmy, wypijem napoje.

Hej, sowy, puhacze, kruki!

Szponami, krzywemi dzioby

Szarpajmy jadło
===
 na sztuki!

Chociażbyś trzymał już w gębie,

I tam ja szpony zagłębię,

Dostanę aż do wątroby.

Nie znałeś litości, panie!

Hej, sowy, puhacze, kruki,

I my nie znajmy litości!



Szarpajmy jadło na sztuki;

A kiedy jadła nie stanie,

Szarpajmy ciało na sztuki,

Niechaj nagie świecą kości!




KRUK.

Nie lubisz umierać z głodu?

A pomnisz, jak raz w jesieni

Wszedłem do twego ogrodu?

Gruszka dojrzewa, jabłko się czerwieni;

Trzy dni nic nie miałem w ustach,

Otrząsnąłem jabłek kilka;

Lecz ogrodnik, skryty w chróstach,

Zaraz narobił hałasu

I poszczuł psami jak wilka.

Nie przeskoczyłem tarasu,

Dopędziła mię obława,

Przed panem toczy się sprawa,

O cóż? o owoce z lasu,

Które na wspólną wygodę

Bóg dał, jak ogień i wodę.

Ale pan gniewny zawoła:

„Potrzeba dać przykład grozy“.

Zbiegł się lud z całego sioła,

Przywiązano mię do sochy,

Zbito dziesięć pęków łozy;

Każdą kość, jak z kłosa żyto,

Jak od suchych strąków grochy,

Od skóry mojej odbito!

Nie znałeś litości, panie!




CHÓR PTAKÓW.

Hej, sowy, puhacze, kruki,

I my nie znajmy litości!

Szarpajmy jadło na sztuki;

A kiedy jadła nie stanie,



Szarpajmy ciało na sztuki,

Niechaj nagie świecą kości!




SOWA.

Nie lubisz umierać z głodu?

Pomnisz, jak w kucyą samą,

Pośród najtęższego chłodu,

Stałam z dziecięciem pod bramą?

Panie! — wołałam ze łzami,

Zlituj się nad sierotami!

Mąż mój już na tamtym świecie,

Córkę zabrałeś do dwora,

Matka w chacie leży chora,

Przy piersiach maleńkie dziecie:

Panie, daj nam zapomogę,

Bo dalej wyżyć nie mogę!

Ale ty, panie, bez duszy!

Hulając w pianej ochocie,

Przewalając się po złocie,

Hajdukowi rzekłeś z cicha:

„Kto tam gościom trąbi w uszy?

Wypędź żebraczkę do licha!“

Posłuchał hajduk niecnota:

Za włosy wywlekł za wrota,

Wepchnął mię z dzieckiem do śniegu!

Zbita i przeziębła srodze,

Nie mogłam znaleść noclegu;

Zmarzłam z dziecięciem na drodze.

Nie znałeś litości, panie!




CHÓR PTAKÓW.

Hej, sowy, puhacze, kruki,

I my nie znajmy litości!

Szarpajmy
===
 jadło na sztuki;

A kiedy jadła nie stanie,

Szarpajmy ciało na sztuki,

Niechaj nagie świecą kości!





FOTOGRAWURA R. PAULUSSENA   CZ. B. JANKOWSKI PINX.

SZARPAJMY CIAŁO NA SZTUKI,

NIECHAJ NAGIE ŚWIECĄ KOŚCI!





WIDMO.

Niema, niema dla mnie rady!

Darmo podajesz talerze:

Co dasz, to ptastwo zabierze.

Nie dla mnie, nie dla mnie Dziady!

Tak, muszę dręczyć się wiek wiekiem:

Sprawiedliwe zrządzenia boże!

Bo kto nie był ni razu człowiekiem,

Temu człowiek nic nie pomoże.




CHÓR.

Tak, musisz dręczyć się wiek wiekiem

Sprawiedliwe zrządzenia boże!

Bo kto nie był ni razu człowiekiem,

Temu człowiek nic nie pomoże.




GUŚLARZ.

Gdy nic tobie nie pomoże,

Idźże sobie precz, nieboże!

A kto prośby nie posłucha:

W imie Ojca, Syna, Ducha!

Czy widzisz pański krzyż?

Nie bierzesz jadła, napoju:

Zostawże nas w pokoju!

A kysz! a kysz!




CHÓR.

A kto prośby nie posłucha:

W imie Ojca, Syna, Ducha!

Czy widzisz pański krzyż?

Nie bierzesz jadła, napoju:

Zostawże nas w pokoju!

A kysz, a kysz!



(Widmo znika).


GUŚLARZ.

Podajcie mi, przyjaciele,

Ten wianek na koniec laski.

Zapalam święcone ziele:

W górę dymy, w górę blaski!




CHÓR.

Ciemno wszędzie, głucho wszędzie:

Co to będzie, co to będzie?




GUŚLARZ.

Teraz wy pośrednie duchy,

Coście u tego padołu

Ciemnoty i zawieruchy,

Żyłyście z ludźmi pospołu;

Lecz od ludzkiej wolne skazy,

Żyłyście nie nam, nie światu.

Jako te cząbry i ślazy:

Ni z nich owocu, ni kwiatu,

Ani się ukarmi zwierze,

Ani się człowiek ubierze;

Lecz w wonne skręcone wianki

Na ścianie wiszą wysoko:

Tak wysoko, o ziemianki,

Była wasza pierś i oko!

Która dotąd czystem skrzydłem

Niebieskiej nie przeszła bramy:

Was tem światłem i kadzidłem

Zapraszamy, zaklinamy.




CHÓR.

Mówcie, komu czego braknie,

Kto z was pragnie, kto z was łaknie?




GUŚLARZ.

A toż, czy obraz Bogarodzicy,

Czyli anielska postać?

Jak lekkim rzutem obręczą

Po obłokach zbiega tęcza,

By z jeziora wody dostać:

Tak ona świeci w kaplicy.

Do nóg biał
===
a spływa szata,

Włos z wietrzykami swawoli,

Po jagodach uśmiech lata,

Ale w oczach łza niedoli.




GUŚLARZ i STARZEC.

Do nóg biała spływa szata,

Włos z wietrzykami swawoli,

Po jagodach uśmiech lata,

Ale w oczach łza niedoli.



GUŚLARZ i DZIEWCZYNA.

GUŚLARZ.

Na głowie ma kraśny wianek,

W ręku zielony badylek,

A przed nią bieży baranek,

A nad nią leci motylek.

Na baranka bez ustanku

Woła: baś, baś, mój baranku!

Baranek zawsze z daleka;

Motylka rózeczką goni

I już, już trzyma go w dłoni:

Motylek zawsze ucieka.




DZIEWCZYNA.

Na głowie mam kraśny wianek,

W ręku zielony badylek,

Przedemną bieży baranek,

Nademną leci motylek.



Na baranka bez ustanku

Wołam: baś, baś, mój baranku!

Baranek zawsze z daleka;

Motylka różeczką gonię

I już, już chwytam go w dłonie:

Motylek zawsze ucieka.

Tu niegdyś, w wiosny poranki,

Najpiękniejsza z tego sioła

Zosia, pasając baranki,

Skacze i śpiewa wesoła.

La la la la.

Oleś za gołąbków parę

Chciał raz pocałować w usta;

Lecz i prośbę i ofiarę

Wyśmiała dziewczyna pusta.

La la la la.

Józio dał wstążkę pasterce,

Antoś oddał swoje serce;

Lecz i z Józia i z Antosia

Śmieje się pierzchliwa Zosia.

La la la la![1]



Tak, Zosią byłam, dziewczyną z tej wioski;

Imie moje u was głośne:

Że chociaż piękna, nie chciałam zamęścia,

I dziewiętnastą przeigrawszy wiosnę,

Umarłam, nie znając troski

Ani prawdziwego szczęścia.

Żyłam na świecie; lecz, ach! nie dla świata!

Myśl moja, nazbyt skrzydlata,

Nigdy na ziemskiej nie spoczęła błoni;

Za lekkim zefirkiem goni,

Za muszką, za kraśnym wiankiem,

Za motylkiem, za barankiem;

Ale nigdy za kochankiem.



Pieśni i fletów słuchałam rada;

Często, kiedy sama pasę,

Do tych pasterzy goniłam stada,

Którzy mą wielbili krasę;

Lecz żadnego nie kochałam.

Za to po śmierci, nie wiem, co się ze mną dzieje:

Nieznajomym ogniem pałam;

Choć sobie igram do woli,

Latam, gdzie wietrzyk zawieje,

Nic mię nie smuci, nic mię nie boli,

Jakie chcę, wyrabiam cuda,

Przędę sobie z t
===

GUŚLARZ.

Teraz wszystkie dusze razem,

Wszystkie i każdą z osobna

Ostatnim wołam rozkazem!

Dla was ta biesiada drobna:

Garście maku, soczewicy

Rzucam w każdy róg kaplicy.




CHÓR.

Bierzcie, czego której braknie,

Która pragnie, która łaknie.




GUŚLARZ.

Czas odemknąć drzwi kaplicy;

Zapalcie lampy i świécy!

Przeszła północ, kogut pieje,

Skończona straszna ofiara,

Czas przypomnieć ojców dzieje.

Stójcie...




CHÓR.

Cóż to?




GUŚLARZ.

 Jeszcze mara!




CHÓR

Ciemno wszędzie, głucho wszędzie:

Co to będzie, co to będzie?




GUŚLARZ (do jednej z wieśniaczek).

Pasterko, ot tam w żałobie...

Wstań: bo czy mi się wydaje,

Czy ty usiadłaś na grobie?

Dziatki! patrzajcie, dla Boga!

Wszak to zapada podłoga

I blade widmo powstaje,

Zwraca stopy ku pasterce,

Białe lice i obsłony,

Jako śnieg po nowym roku;

Wzrok dziki i zasępiony

Utopił całkiem w jej oku.

Patrzcie, ach, patrzcie na serce!

Jaka to pąsowa pręga,

Tak jakby pąsowa wstęga,

Albo jak sznurkiem korale,

Od piersi aż do nóg sięga.

Co to jest, nie zgadnę wcale!

Pokazał ręką na serce,

Lecz nic nie mówi pasterce.




CHÓR.

Co to jest, nie zgadniem wcale!

Pokazał ręką na serce,

Lecz nic nie mówi pasterce.





FOTOGRAWURA R. PAULUSSENA   CZ. B. JANKOWSKI PINX.

POKAZAŁ RĘKĄ NA SERCE,

LECZ NIC NIE MÓWI PASTERCE.





GUŚLARZ.

Czego potrzebujesz, duchu młody?

Czy prosisz o chwałę nieba?

Czyli o święcone gody?

Jest dostatkiem mleka, chleba,

Są owoce i jagody.

Czego potrzebujesz, duchu młody,

Żeby się dostać nieba?



(Widmo milczy).


CHÓR.

Ciemno wszędzie, głucho wszędzie:

Co to będzie, co to będzie?




GUŚLARZ.

Odpowiadaj, maro blada!

Cóż to, nic nie odpowiada?




CHÓR.

Cóż to, nic nie odpowiada?




GUŚLARZ.

Gdy gardzisz mszą i pierogiem:

Idźże sobie z Panem Bogiem!

A kto prośby nie posłucha:

W imie Ojca, Syna, Ducha!

Czy widzisz pański krzyż?

Nie chciałeś jadła, napoju:

Zostawże nas w pokoju!

A kysz, a kysz!



(Widmo stoi).


CHÓR.

A kto prośby nie posłucha:

W i
===
wania, podniesionego przez Imperatora Aleksandra.

 Około roku 1822 polityka Imperatora Aleksandra, przeciwna wszelkiej wolności, zaczęła się wyjaśniać, gruntować i pewny brać kierunek. W ten czas podniesiono na cały ród polski prześladowanie powszechne, które coraz stawało się gwałtowniejsze i krwawsze. Wystąpił na scenę pamiętny w naszych dziejach senator Nowosilcow[3]. On pierwszy instynktową i zwierzęcą nienawiść rządu rossyjskiego ku Polakom wyrozumował jak zbawienną i polityczną, wziął ją za podstawę swoich działań, a za cel położył zniszczenie polskiej narodowości. W ten czas całą przestrzeń ziemi od Prosny aż do Dniepru i od Galicji do Bałtyckiego morza zamknięto i urządzono jako ogromne więzienie. Całą administracją nakręcono jako jedną wielką Polaków torturę, której koło obracali Carewicz Konstanty i senator Nowosilcow. Systematyczny Nowosilcow wziął naprzód na męki dzieci i młodzież, aby nadzieje przyszłych pokoleń w zarodzie samym wytępić. Założył główną kwaterę katowstwa w Wilnie, w stolicy naukowej prowincyj litewsko-ruskich. Były wówczas między młodzieżą uniwersytetu różne towarzystwa literackie, mające na celu utrzymanie języka i narodowości polskiej, Kongresem Wiedeńskim i przywilejami Imperatora zostawionej Polakom. Towarzystwa te, widząc wzmagające się podejrzenia rządu, rozwiązały się wprzód jeszcze, nim ukaz zabronił ich bytu. Ale Nowosilcow, chociaż w rok po rozwiązaniu się towarzystw przybył do Wilna, udał przed Imperatorem, że je znalazł działające; ich literackie zatrudnienia wystawił jako wyraźny bunt przeciwko rządowi, uwięził kilkaset młodzieży i ustanowił pod swoim wpływem trybunały wojenne na sądzenie studentów. W tajemnej procedurze rossyjskiej oskarżeni nie mają sposobu bronienia się; bo często nie wiedzą, o co ich powołano; bo zeznania nawet komissja według woli swojej jedne przyjmuje i w raporcie umieszcza, drugie uchyla. Nowosilcow, z władzą nieograniczoną od Carewicza Konstantego zesłany, był oskarżycielem, sędzią i katem. Skasowa
===
nad Chrystusem, naród nasz przemawiać tylko będzie słowami Zbawiciela: »Córki Jerozolimskie, nie płaczcie nademną, ale nad samemi sobą«.





↑ w. 1—10. Ustęp ten brzmiał pierwotnie w R1, jak następuje:

 »Od czasu prześladowania chrześcijan świat nie widział tak ciągłego, niezmordowanego i nieubłaganego okrocieństwa Tyranów i tak nieograniczonego (poświęcenia się tak up w męczennika) poświęcenia się, tak uporczywej męczenników wytrwałości, jakich przykład wystawiają dziele kilkudziesięcioletnie cierpiącej Polski. Zdaje się, że z jednej strony królowie coraz mają przeczucie Herodowe o zjawieniu się nowego światła w naszym narodzie i o swojej bliskiej zgubie (z drugiej) a (lud męczenni) prześladowani coraz mocniej wierzą w swoie zmartwychwstanie (i bliskie) i odrodzenie się przyszłe«.

 Cały ten ustęp przekreślił poeta i napisał tekst zgodny z wydaniami.

↑ Po w. 14 w R1 »Jeszcze w r. 1808 i 9 Cesarz Alexander począł uciskać naród polski swoiemu berłu uległy. Wielka liczba młodzieży litewsko-rusko-wołyńskiej wychodziła wtenczas do Xięstwa Warszawskiego dla połączenia się z wojskiem narodowem. Imperator Rosyiski, lubo przysiągł, wstępując na tron, iż znosi na zawsze karę konfiskaty, złamał wkrótce swoię przysięgę i wychodźcom polskim konfiskatą pogroził. Wszakże powracający emigranci wytrzymawszy krótkie więzienie i opłaciwszy się urzędom, spokojnie na czas w domach zostali«.

↑ w. 24: Senator Novossiltzoff. Nie można dobrze wytłumaczyć, dlaczego Mickiewicz pisał nazwisko rosyjskie pisownią francuską we wszystkich wydaniach od r. 1832—1844. — Znakomity portret satrapy Nowosilcowa daje M. Mochnacki w Historji Powstania r. 1831. Życiorys Nowosilcowa podała Encyklopedja Orgelbranda większa. Według zebranych tam szczegółów, Nowosilcow urodzony 1762 r. był czas jakiś kuratorem uniwersytetu petersburskiego, prezydentem Akademji nauk (!!), posłem w Londynie. W r. 1813 mianowany wiceprezydentem rady Księstwa Warszawskiego. Dzięki poparciu Adama Czartoryskiego, któremu odpłaci
===
ł potem najczarniejszą niewdzięcznością, Nowosilcow został 1815 r. pełnomocnym delegatem cesarskim przy rządzie Królestwa Polskiego. Po sprawie filareckiej intrygami nikczemnemi dokazał tego, że po Czartoryskim został kuratorem Wileńskiego Okręgu naukowego. Był potem prezydującym w Radzie Państwa i w Komitecie Ministrów, mianowany hrabią cesarstwa rosyjskiego. Umarł »z gorączki nerwowej« (t. j. z pijaństwa) w roku 1838. Był zezowaty; na twarzy znać było skutki pijaństwa i rozpusty. Szczegóły działalności Nowosilcowa na Litwie opisuje Józef Bieliński Uniwersytet Wileński t. III., są także interesujące szczegóły w listach Niemcewicza do Czartoryskiego (dodatek do Żywota J. U. Niemcewicza przez X. Adama Czartoryskiego).

↑ w. 71—72. udało się... z Rossji. W R1: »z Rossyi (autorowi ni)«.

↑ w. 76 tajemniczego — R1 dodaje w tem miejscu pod * notę następującą, której brak w innych tekstach: (Obacz dzieło Leonarda Chodźki: Tableau de la Pologne ancienne et moderne), małe pisemko, drukowane w czasie rewolucji w Warszawie, pod tytułem: Nowosilcow w Wilnie, tudzież biografie Tomasza Zana w dykcyonarzach biograficznych i w dziele Józefa Straszewicza: Les Polonais et les Polonaises.

↑ w. 76—77. Charakter mistyczny łagodny, ale niezachwiany Tomasza Zana, naczelnika młodzieży...

 Tomasz Zan, ur. 1791 r., umarł 1855 r. Żywot i sprawy tego człowieka, będącego po dziś dzień synonimem patriotyzmu i heroicznej stałości charakteru, nie są dokładnie opisane. Materjały rozrzucone są w dziełach współczesnych: Mochnackiego (Powstanie nar. polsk.), Lelewela (Nowosilcow w Wilnie), Chodźki (Tableau de la Pologne), Straszewicza (Les Polonais et les Polonaises), Ottona Ślizienia (Wspomnienia, rękopis, z którego cząstkę wydał »Pam. Tow. Mick.« t. II 205—238), Domeyki (Filareci i Filomaci, str. 4—5). M. Gawalewicz ogłosił w »Kraju« studium o utworach T. Zana i przygotowywał wydanie jego poezyj. — Archiwum Filomatów zawiera filomatyczne poezje T. Zana tudzież jego korespondencję, bądź już wydaną
===
ebo nosił:

 A tyś słyszał niebios dźwięki,

 Jako pjanych uczt piosenki.



35  Ja, syn chwały nieśmiertelnéj,

 Przybierałem wtenczas postać

 Obrzydłéj larwy piekielnéj,

 By cię straszyć, by cię chłostać;

 Tyś przyjmował chłostę Boga,

40  Jak dziki męczarnie wroga;

 I dusza twa w niepokoju,

 Ale z dumą się budziła;

 Jakby w niepamięci zdroju

 Przez noc całą męty piła.

45  I pamiątki wyższych światów

 W głąb’ ciągnąłeś: jak kaskada,

 Gdy w podziemną przepaść wpada,

 Ciągnie liście drzew i kwiatów.



 Na ten czas gorzko płakałem,

50  Oblicze tuląc w me dłonie;

 Chciałem i długo nie śmiałem

 Ku niebieskiej wracać stronie,

 Bym nie spotkał twojej matki:

 Spyta się, jaka nowina

55  Z kuli ziemskiej, z mojéj chatki,

 Jaki sen był mego syna?



więzień budzi się strudzony i patrzy w okno. — Ranek.[4]

Nocy cicha, gdy wschodzisz, kto ciebie zapyta,

Skąd przychodzisz; gdy gwiazdy przed sobą rozwiejesz,



Kto z tych gwiazd tajnie przyszłéj drogi twej wyczyta?

60 Zaszło słońce, wołają astronomy z wieży:

Ale dlaczego zaszło, nikt nie odpowiada;

Ciemności kryją ziemię i lud we śnie leży:

Lecz dlaczego śpią ludzie, żaden z nich nie bada,

Przebudzą się bez czucia, jak bez czucia spali. —

65 Nie dziwi słońca dziwna lecz codzienna głowa,

Zmienia się blask i ciemność jako straż pułkowa:

Ale gdzież są wodzowie, co jéj rozkazali?



A sen? — Ach, ten świat cichy, głuchy, tajemniczy,

Życie duszy, czyż nie jest warte badań ludzi!

70 Któż jego miejsce zmierzy, kto jego czas zliczy!

Trwoży się człowiek śpiący, — śmieje się, gdy zbudzi.

Mędrcy mówią, że sen jest tylko przypomnienie —

 Mędrcy przeklęci!

Czyż nie umiem rozróżnić marzeń od pamięci?

75 Chyba mnie wmówią, że moje więzienie

 Jest tylko wspomnienie!



Mówią, że senne czucie rozkoszy i kaźni

 Jest tylko grą wyobraźni:

Głupi, zaledwie z wieści wyobraźnią znają,

80  I nam wieszczom o niéj bają!

Bywałem w niej, zmierzyłem lepiéj jéj przestrzenie,

I wiem, że leży za jej granicą — marzenie.

===

Prędzéj dzień będzie nocą, rozkosz będzie kaźnią,

Niż sen będzie pamięcią, mara wyobraźnią.



Kładnie się i wstaje znowu — idzie do okna.

85 Nie mogę spocząć: te sny to straszą, to łudzą;

 Jak te sny mię trudzą!



Drzémie

duchy nocne

Puch czarny, puch miękki pod głowę podłóżmy;

Śpiewajmy, a cicho: nie trwóżmy, nie trwóżmy



duch z lewéj strony

Noc smutna w więzieniu: tam w mieście wesele,

90  U stołów tam muzyki huczą,

Przy pełnych kielichach śpiéwają minstrele,

 Tam nocą komety się włóczą,

Komety z oczkami i z jasnym warkoczem,



Więzień usypia

 Kto po nich kieruje łódź w biegu,

95  Ten zaśnie na fali, w marzeniu uroczem,

 Na naszym przebudzi się brzegu.



anioł

 My uprosiliśmy Boga,[5]

 By cię oddał w ręce wroga.

 Samotność mędrców mistrzyni:

100  I ty, w samotnem więzieniu,

 Jako prorok na pustyni,

 Dumaj o twém przeznaczeniu.



chór duchów nocnych

W dzień Bóg nam dokucza, lecz w nocy wesele,

 W noc późną próżniaki się tuczą,

105 I w nocy swobodniej śpiewają minstrele,

 Szatany piosenek ich uczą.

Kto ranną myśl świętą przyniesie z kościoła,

 Kto rozmów poczciwych smak czuje:

Noc-pjawka wyciągnie pobożną myśl z czoła,

110  Noc-wąż w ustach smaki zatruje.

Śpiéwajmy nad sennym, my nocy synowie,

 Usłużmy, aż będzie nam sługą:

Wpadnijmy mu w serce, biegajmy po głowie,

 Nasz będzie — ach, gdyby spał długo!



anioł

115 Modlono się za tobą na ziemi i w niebie;

Wkrótce muszą tyrani na świat puścić ciebie.[6]



więzień budzi się i myśli

Ty, co bliźnich katujesz, więzisz i wyrzynasz,

I uśmiechasz się we dnie i w wieczór ucztujesz;

Czy ty z rana choć jeden sen twój przypominasz?

120 A jeśliś go przypomniał, czy ty go pojmujesz?



Drzémie

anioł

Ty będziesz znowu wolny: my oznajmić przyszli.



więzień budzi się

Będę wolny? — Pamiętam, ktoś mi wczora prawił;

Nie... Skądże to? Czy we śnie, czy Bóg mi objawił?



Zasypia

aniołowie

 Pilnujmy tylko, ach, pilnujmy myśli:

125  Między myślami bitwa już stoczona!



duchy z lewéj 
===
ny to, co czytamy w tekście od w. 143—150. — Inskrypcja łacińska znajdowała się pierwotnie w scenie pierwszej. Ob. tamże notę do w. 28, na str. 56.

↑ D.O.M. (łac. Domus Omnium Mortuorum) — Dom wszystkich zmarłych (Dom wszystkich śmiertelników) — napis umieszczany na nagrobkach

↑ obitt (łac.) — zmarł

↑ calendis novembris (łac.) — pierwszego listopada

↑ hic natus est (łac.) — tu narodził się

↑ W w. 161—162 brak w kopji Domeyki, natomiast po w. 160 czytamy tam: »Konrad zasypia«. Zaraz w następnej linji bez odstępu większego wykaligrafował Domeyko: Scena X ostatnia. Wyraz ostatnia podkreślony przez Domeykę. Niema najmniejszej podstawy do przypuszczenia, jakoby scena ta została wpisana później i dodana do poprzedniej całości.





Tekst jest własnością publiczną (public domain). Szczegóły licencji na stronie autora: Adam Mickiewicz.





AKT I

SCENA I

kórytarz. — straż z karabinami stoi opodal. — kilku więźniów młodych ze świécami wychodzą z cel swoich. — północ.[1]

jakób[2]

Czy można? — obaczym się?



adolf[3]

 Straż gorzałkę pije;

Kapral nasz...



jakób

 Która biła?



adolf

 Północ niedaleko.



jakób

Ale jak nas runt złowi, kaprala zasieką.[4]



adolf

Tylko zgaś świécę! — Widzisz, — ogień w okna bije.



Gaszą świécę

5 Runt, dzieciństwo! Runt musi do wrót długo pukać,

Dać hasło i odebrać, musi kluczów szukać; —

Potém, — długi kórytarz, — nim nas runt zacapi,

Rozbieżym się, drzwi zamkną, każdy padł i chrapi.



Inni więźnie wywołani z celi wychodzą.

żegota[5]

Dobry wieczór.



konrad

 I ty tu?



x. lwowicz

 I wy tu?



sobolewski

 I ja tu.



frejend[6]

10 A wiécie co, Żegoto, idziem do twej celi!

Świéży więzień dziś wstąpił do nowicyjatu,

I ma komin: tam dobry ogień będziem mieli;

A przytem nowość, — dobrze widziéć nowe ściany.



sobolewski

Żegoto! A jak się masz? I ty tu, kochany?



żegota

15 U mnie cela trzy kroki; was taka gromada.



frejend

Wiécie co, pójdźmy lepiéj do celi Konrada.

Najdalsza jest, przytyka do muru kościoła;
===
 biedy;

Największy szczupak, on też pierwszy wpadł do matni.

On nas tu wszystkich przyjął i wyjdzie ostatni,

Wié o wszystkich, kto przybył, skąd przybył i kiedy.



suzin

To Pan Tomasz! ja poznać nie mogłem Tomasza.

100 Daj mi rękę. Znałeś mię krótko i niewiele:

Wtenczas tak była droga wszystkim przyjaźń wasza,

Otaczali was liczni, bliżsi przyjaciele;

Nie dojrzałeś mię w tłumie, lecz ja ciebie znałem,

Wiem coś zrobił, coś cierpiał, żebyś nas ocalił; —

105 Odtąd będę się z twojéj znajomości chwalił,

I w dzień zgonu przypomnę: z Tomaszem płakałem.



frejend

Ale dla Boga, po co te łzy, płacze, zgroza!

Patrz: Tomasz, gdy był wolny, miał na swojém czole

Wypisano wielkiemi literami: »koza«:



110 Dziś w więzieniu jak w domu, jak w swoim żywiole.

On był na świecie, jako grzyby kryptogamy[23]:

Więdniał i schnął od słońca; — wsadzony do lochu,

Kiedy my, słoneczniki, bledniejem, zdychamy,

On rozwija się, kwitnie i tyje po trochu.

115 Ale też wziął Pan Tomasz kuracyją modną,

Sławną teraz na świecie kuracyją głodną.



żegota do Tomasza:

Głodem ciebie morzono?



frejend

 Dodawano strawy;

Ale gdybyś ją widział! — Widok to ciekawy![24][25]

Dość było taką strawą w pokoju zakadzić,

120 Ażeby myszy wytruć i świérszcze wygładzić.



żegota

I jakże ty jeść mogłeś?



tomasz

 Tydzień nic nie jadłem,

Potém jeść próbowałem, potem z sił opadłem;

Potém jak po truciznie czułem bole, kłucia,

Potém kilka tygodni leżałem bez czucia.

125 Nie wiem, ile i jakiem choroby przebywał,

Bo nie było doktora, coby je nazywał.



Wreszcie jam wstał, jadł znowu i do sił przychodził,

I zdaje mi się, żem się do téj strawy zrodził.[26]



frejend z wymuszoną wesołością

Wierzcie mi, tam za kozą same urojenia;

130 Kto tu był, sekret kuchni i mieszkań przeniknął:

Jeść, mieszkać, źle czy dobrze, skutek przywyknienia.

— Pytał raz Litwin, nie wiem, djabła czy Pińczuka:[27]

Dlaczego siedzisz w błocie? — siedzę, bom przywyknął.



jakób

Ależ przywyknąć, bracie!



frejend

 N
===
óż, bracia, osuszcie łzy wasze;

175 Bo jak się raz rozczulę i jak zacznę szlochać,

I herbaty nie zrobię i ogień zagaszę.



Robi herbatę

Chwila milczenia.

x. lwowicz

Prawda, źle przyjmujemy nowego przybysza;



Pokazując Żegotę

W Litwie zły to znak płakać we dniu inkrutowin...[30]

Czy nie dosyć w dzień milczym! — he? — Jak długa cisza.



jakób

180 Czy niéma nowin z miasta?



wszyscy

 Nowin?



x. lwowicz

 Żadnych nowin?



adolf

Jan dziś chodził na śledztwo, był godzinę w mieście;

Ale milczy i smutny; i jak widać z miny,

Niéma ochoty gadać.



kilku z więźniów

 No, Janie! nowiny?



jan sobolewski ponuro

Niedobre — dziś — na Sybir — kibitek dwadzieście

185 Wywieźli.



żegota

 Kogo? — naszych?



jan

 Studentów ze Żmudzi.



wszyscy

Na Sybir?



jan

 I paradnie! — było mnóstwo ludzi.



kilku

Wywieźli!



jan

 Sam widziałem.



jacek

 Widziałeś? — i mego

Brata wywieźli? — Wszystkich?



jan

 Wszystkich, — do jednego:

Sam widziałem. — Wracając, prosiłem kaprala

190 Zatrzymać się; pozwolił chwilkę. Stałem zdala,

Skryłem się za słupami kościoła. W kościele

Właśnie msza była, — ludu zebrało się wiele.

Nagle lud cały runął przeze drzwi nawałem,

Z kościoła ku więzieniu. Stałem pod przysionkiem,

195 I kościół tak był pusty, że w głębi widziałem

Księdza z kielichem w ręku i chłopca ze dzwonkiem.

Lud otoczył więzienie nieruchomym wałem;

Od bram więzienia na plac, jak w wielkie obrzędy,

Wojsko z bronią, z bębnami, stało we dwa rzędy;

200 W pośrodku nich kibitki. — Patrzę, z placu sadzi

Policmejster na koniu; — z miny zgadłbyś łatwo,



Że wielki człowiek, wielki tryjumf poprowadzi:

Tryjumf Cara północy, zwycięzcy nad — dziatwą! —

Wkrótce znak dano bębnem, i ratusz otwarty —

205 Widziałem ich, — za każdym z bagnetem szły warty:

Małe chłopcy, znędzniałe, wszyscy jak rekruci

Z golonemi głowami, — na nogach okuci.

Biédne chłopcy! — Najmłodszy, dziesięć lat, nieboże,

Skarżył się, że łańcucha podźwignąć nie może

210 I pokazywał nogę s
===
krwawioną i nagą.

Policmejster przejeżdża, pyta czego żądał:

Policmejster człek ludzki, sam łańcuch oglądał:

»Dziesięć funtów, zgadza się z przepisaną wagą«. —

Wywiedli Janczewskiego; — poznałem: oszpetniał,[31]

215 Sczerniał, schudł, ale jakoś dziwnie wyszlachetniał.

Ten przed rokiem swawolny, ładny chłopczyk mały,

Dziś poglądał z kibitki, jak z odludnéj skały

Ów cesarz! — okiem dumném, suchém i pogodném.[32]

To zdawał się pocieszać spólników niewoli,

220 To lud żegnał uśmiechem gorzkim, lecz łagodnym,

Jak gdyby im chciał mówić: niebardzo mię boli.

Wtém, zdało mi się, że mnie napotkał oczyma,

I nie widząc, że kapral za suknią mię trzyma,

Myślił, żem uwolniony: dłoń swą ucałował

225 I skinął ku mnie, jakby żegnał i winszował; —

I wszystkich oczy nagle zwróciły się ku mnie,

A kapral ciągnął gwałtem, ażebym się schował.

Nie chciałem, tyłkom stanął bliżej przy kolumnie.

Uważałem na więźnia postawę i ruchy: —

230 On postrzegł, że lud płacze, patrząc na łańcuchy,



Wstrząsł nogą łańcuch, na znak, że mu niezbyt ciężył.

A wtém zacięto konia: kibitka runęła;

On zdjął z głowy kapelusz, wstał i głos natężył,

I trzykroć krzyknął: »Jeszcze Polska nie zginęła!« —

235 Wpadli w tłum; — ale długo ta ręka ku niebu,

Kapelusz czarny jako chorągiew pogrzebu,

Głowa, z któréj włos przemoc odarła bezwstydna,

Głowa niezawstydzona, dumna, zdala widna,

Co wszystkim swą niewinność i hańbę obwieszcza,

240 I wystaje z czarnego tylu głów natłoku,

Jak z morza łeb delfina, nawałnicy wieszcza:

Ta ręka i ta głowa zostały mi w oku,

I zostaną w méj myśli, — i w drodze żywota

Jak kompas pokażą mi, powiodą gdzie cnota;

245 Jeśli zapomnę o nich, Ty Boże na niebie

Zapomnij o mnie!



x. lwowicz

 Amen za was!



każdy z więźniów

 I za siebie.



jan sobolewski

Tymczasem zajeżdżały inne rzędem długim

Kibitki; — ich wsadzano jednego po drugim.

Rzuciłem wzrok po ludu ściśnionego kupie,

250 Po wojsku: wszystkie twarze pobladły jak trupie;

A w takim tłumie taka była ci
===
chość głucha,

Żem słyszał każdy krok ich, każdy dźwięk łańcucha.

Dziwna rzecz! wszyscy czuli, jak nieludzka kara;

Lud, wojsko czuje, milczy, — tak boją się cara.

255 Wywiedli ostatniego: zdało się, że wzbraniał,

Lecz on biedny iść nie mógł, co chwila się słaniał,

Zwolna schodził ze schodów, i ledwie na drugi

Szczebel stąpił, stoczył się i upadł jak długi.



To Wasilewski; siedział tu w naszem sąsiedztwie;[33]

260 Dano mu tyle kijów onegdaj na śledztwie;

Że mu odtąd krwi kropli w twarzy nie zostało.

Żołnierz przyszedł i podjął z ziemi jego ciało,

Niósł w kibitkę na ręku, ale ręką drugą

Tajemnie łzy ocierał; — niósł powoli, długo.

265 Wasilewski nie zemdlał, nie zwisnął, nie ciężał,

Ale jak padł na ziemię prosto, tak otężał;

Niesiony, jak słup sterczał, i jak z krzyża zdjęte

Ręce miał nad barkami żołnierza rozpięte;

Oczy straszne, zbielałe, szeroko rozwarte. —

270 I lud oczy i usta otworzył; — i razem

Jedno westchnienie, z piersi tysiąca wydarte,

Głębokie i podziemne jęknęło dokoła,

Jak gdyby jękły wszystkie groby z pod kościoła.

Komenda je zgłuszyła bębnem i rozkazem:

275 Do broni, marsz! Ruszono; a środkiem ulicy

Puściła się kibitka lotem błyskawicy.

Jedna pusta: był więzień, ale niewidomy;

Rękę tylko do ludu wyciągnął z pod słomy,

Siną, rozwartą, trupią; trząsł nią, jakby żegnał.

280 Kibitka w tłum wjechała. — Nim bicz tłumy przegnał,

Stanęli przed kościołem: i właśnie w téj chwili,

Słyszałem dzwonek, kiedy trupa przewozili.

Spójrzałem w kościół pusty, i rękę kapłańską

Widziałem, podnoszącą ciało i krew Pańską,

285 I rzekłem: Panie! Ty, co sądami Piłata

Przelałeś krew niewinną dla zbawienia świata,

Przyjm tę z pod sądów Cara ofiarę dziecinną,

Nie tak świętą, ni wielką, lecz równie niewinną.



Długie milczenie.

józef[34]

Czytałem ja o wojnach; — w dawnych, dzikich czasach,

290 Piszą, że tak okropne wojny prowadzono,

Że nieprzyjaciel drzewom nie przepuszczał w lasach,

I że z drzewami na pniu zasiéwy palono:

Ale car mędrszy,
===
chciał przecie, ażeby człowiek umarł z głodu;

I rozkazał aniołom zboże przysposobić,

I rozsypać ziarnami po drodze człowieka.

Przyszedł Adam, znalazł je, obejrzał zdaleka,

335 I odszedł; bo nie wiedział, co ze zbożem robić.

Aż w nocy przyszedł djabeł mądry i tak rzecze:

Niedaremnie tu Pan Bóg rozsypał garść żyta,

Musi tu być w tych ziarnach jakaś moc ukryta;

Schowajmy je, nim człowiek ich wartość dociecze.

340 Zrobił rogiem rów w ziemi i nasypał żytem,

Naplwał, i ziemią nakrył i przybił kopytem; —



Dumny i rad, że boże zamiary przeniknął,

Całém gardłem rozśmiał się i ryknął i zniknął.

Aż tu wiosną, na wielkie djabła zadziwienie,

345 Wyrasta trawa, kwiecie, kłosy i nasienie!...

O wy! co tylko na świat idziecie z północą,

Chytrość rozumem, a złość nazywacie mocą:

Kto z was wiarę i wolność znajdzie i zagrzebie,

Myśli Boga oszukać — oszuka sam siebie«.



jakób

350 Brawo Antoni! pewnie Warszawę nawiedzi,

I za tę bajkę znowu z rok w kozie posiedzi.



frejend

Dobre to: lecz ja znowu do Feliksa wracam.

Wasze bajki — i co mi to za poezyje,

Gdzie muszę głowę trudnić, niźli sens namacam?[38]

355 Nasz Feliks z piosenkami niech żyje i pije!



Naléwa mu wino

jankowski

A Lwowicz co? — On paciérz po umarłych mówi!

Posłuchajcie: zaśpiéwam piosnkę Lwowiczżwi.



Śpiewa:

 Mówcie, jeśli wola czyja,

 Jezus Maryja:

360  Nim uwierzę, że nam sprzyja

 Jezus Maryja,

 Niech wprzód łotrów powybija

 Jezus Maryja!



 Tam car jak dzika bestyja,

365  Jezus Maryja!



 Tu Nowosilcow jak żmija,

 Jezus Maryja!



 Póki cała carska szyja,

 Jezus Maryja!

370  Póki Nowosilcow pija,

 Jezus Maryja!

 Nie uwierzę, że nam sprzyja

 Jezus Maryja.



konrad

Słuchaj ty! — tych mnie imion przy kielichach wara!

375 Dawno nie wiem, gdzie moja podziała się wiara,

Nie mieszam się do wszystkich świętych z litaniji,

Lecz nie dozwolę bluźnić imienia Maryji.



kapral[39], podchodząc do Konrada

Dobrze, że Panu jedno to zostało imie —

Choć szuler zgrany wszystko wyrzuci z
===
iéwa:

 Nie dbam, jaka spadnie kara:

420  Mina, Sybir, czy kajdany;

 Zawsze ja wierny poddany,

 Pracować będę dla cara.



 W minach, kruszec kując młotem,

 Pomyślę, ta mina szara,

425  To żelazo, — z niego potem

 Zrobi ktoś topór na cara.



 Gdy będę na zaludnieniu,

 Pojmę córeczkę Tatara:

 Może w mojém pokoleniu

430  Zrodzi się Palen dla cara.[42]



 Gdy w kolonijach osiędę,

 Ogród zorzę, grzędy skopię,

 A na nich co rok siać będę

 Same lny, same konopie.



435  Z konopi ktoś zrobi nici: —

 Srebrem obwita nić szara



 Może się kiedyś poszczyci,

 Że będzie szarfą dla cara.



chór śpiéwa:

 Zrodzi się Palen dla cara.

440  ra — ra — ra — ra — ra — ra —



suzin

Lecz cóżto Konrad cicho zasępiony siedzi,

Jakby obliczał swoje grzechy do spowiedzi?

Feliksie, on nie słyszał zgoła twoich pieni.

Konradzie! Patrzcie: zbladnął, znowu się czerwieni.[43]

445 Czy on słaby?



feliks

 Stój cicho! — zgadłem, że tak będzie —

O, my znamy Konrada, co to znaczy, wiemy.

Północ jego godzina. — Teraz Feliks niemy;

Teraz, bracia, piosenkę lepszą posłyszemy.

Ale muzyki trzeba. — Ty masz flet, Frejendzie,

450 Graj dawną jego nutę; a my cicho stójmy,

I kiedy trzeba, głosy do chóru nastrójmy.



józef, patrząc na Konrada

Bracia! duch jego uszedł i błądzi daleko,

Jeszcze nie wrócił: może przyszłość w gwiazdach czyta,

Może się tam z duchami znajomemi wita,

455 I one mu powiedzą, czego z gwiazd docieką.

Jak dziwne oczy: błyszczy ogień pod powieką,

A oko nic nie mówi, i o nic nie pyta;

Duszy teraz w nich niéma; błyszczą jak ogniska

Zostawione od wojska, które w nocy cieniu



460 Na daleką wyprawę ruszyło w milczeniu:

Nim zgasną, wojsko wróci na swe stanowiska.



Frejend próbuje różnych nut[44]

konrad śpiéwa:

Pieśń ma była już w grobie, już chłodna, —

 Krew poczuła: z pod ziemi wygląda,

I jak upiór powstaje krwi głodna,

465  I krwi żąda, krwi żąda, krwi żąda.

 Tak! zemsta, zemsta, zemsta na wroga,

 Z Bogiem — i choćby mimo Boga![45]



(Chór powtar
===
za.)

I Pieśń mówi: ja pójdę wieczorem;

 Naprzód braci rodaków gryźć muszę;

470 Komu tylko zapuszczę kły w duszę,

 Ten jak ja musi zostać upiorem.

 Tak! zemsta, zemsta, etc., etc.



Potém pójdziem, krew wroga wypijem!

 Ciało jego rozrąbiem toporem,

475 Ręce, nogi gwoździami przybijem:

 By nie powstał i nie był upiorem.



Z duszą jego do piekła iść musim,

 Wszyscy razem na duszy usiędziem,

Póki z niej nieśmiertelność wydusim:

480  Póki ona czuć będzie, gryźć będziem.

 Tak! zemsta, zemsta, etc., etc.



x. lwowicz

Konradzie, stój dla Boga! to jest pieśń pogańska.



kapral

Jak on okropnie patrzy! To jest pieśń szatańska![46][47][48]



Przestają śpiéwać

konrad z towarzyszeniem fletu

 Wznoszę się, lecę, tam! na szczyt opoki!

485  Już nad plemieniem człowieczem,

 Między proroki.

Stąd ja przyszłości brudne obłoki[49]

Rozcinam moją źrenicą, jak mieczem:

Rękami, jak wichrami, mgły jéj rozdziéram —

490 Już widno — jasno. — Z góry na ludy spoziéram:

Tam księga sybilińska przyszłych losów świata!

 Tam na dole!

Patrz, patrz, przyszłe wypadki i następne lata,

 Jak drobne ptaki, gdy orła postrzegą,

495  Mnie orła na niebie![50]

 Patrz, jak do ziemi przypadają, biegą,[51]

 Jak się stado w piasek grzebie —

 Za niemi, hej za niemi oczy me sokole[52],

 Oczy błyskawice![53]

500  Za niemi szpony moje! — Dostrzegę je, schwycę.

Cóż to? Jaki ptak powstał i roztacza pióra,

 Zasłania wszystkich, okiem mię wyzywa?



Skrzydła ma czarne jak burzliwa chmura,[54]

A szerokie i długie nakształt tęczy łuku,

505  I niebo całe zakrywa —



To kruk olbrzymi! Ktoś ty? — ktoś ty, kruku!

Kłoś ty? — Jam orzeł! — Patrzy kruk — myśl moję plącze.[55]

Ktoś ty? — Jam gromowłady![56] —

Spójrzał na mnie: w oczy mię jak dymem uderzył,

510  Myśli moje miesza, — plącze[57] —



kilku więźniów

Co on mówi? — co? — co to? Patrz, patrz, jaki blady,[58]



Porywają Konrada

 Uspokój się...



konrad

Stój! stójcie! Jam się z krukiem zmierzył —

Stójcie! Myśli rozplączę —

 Pie
===
śń skończę — skończę —



Słania się

x. lwowicz

515 Dosyć tych pieśni.



inni

 Dosyć.



kapral

 Dosyć. Pan Bóg z nami.

Dzwonek! słyszycie dzwonek? Runt, runt pod bramami!



Gaście ogień — do siebie!



jeden z więźniów patrząc w okno:

 Bramę odemknęli —

518 Konrad osłabł — zostawcie — sam, sam jeden w celi![59]



Uciekają wszyscy.





↑ Akt I. Scena I; w R2: »Dziadów część III we trzech aktach. Akt 1. Litwa. Scena 1. W Wilnie na ulicy Ostrobramskiej w klasztorze XX. Bazylianów na drugiem piętrze, przerobionem na więzienie stanu. Kurytarz, straż z karabinem stoi opodal. Kilku więźniów młodych w szlafrokach ze świecami wychodzą z cel swoich. — Północ«. Ob. uwagi Wydawcy o celi Konrada na str. 80.

↑ do w. I. Jakób Jagiełło, uczeń Oddziału literat., później nauczyciel w gimnazjum słuckiem. Ob. Domeyki Filomaci i filareci.

↑ — Adolf Januszkiewicz, ur. 1803, był uczniem Uniw. Wil., bawił w Rzymie w r. 1829, gdzie żył blisko z Mickiewiczem. Zesłany na Sybir w r. 1831. — Ob. Żywot jego wydany przez brata, Eustachego, w Paryżu 1861 r. Artykuł o nim w Księdze Pamiątkowej warszawskiej, t. II, 265—270.

↑ w. 3. runt: la ronde, die Runde, kontrola więzienna, nocna.

↑ w. 9. Żegota = Ignacy Domeyko, ur. w r. 1801, ukończył Uniw. Wileński ze stopniem magistra nauk matem.-fizycznych, gospodarował w Nowogrodzkiem, po r. 1831, wziąwszy czynny udział w wojnie narodowej, emigrował, spędził wiosnę r. 1832 z Mickiewiczem w Dreźnie, następnie towarzyszył mu do Paryża, gdzie, oddał się studjom geologicznym w École des mines, którą ukończył ze stopniem inżyniera. W r. 1838 udał się do Chile, gdzie zorganizował w Coquimbo szkołę i laboratorjum chemiczne. W r. 1847 objął w San Jago katedrę chemji i mineralogji w uniwersytecie. Zasługi jego naukowe ocenił Dr Karol Jurkiewicz w Wielkiej Encyklopedji Powsz. Illustr., t. XV, Warszawa, 1895 r. Umarł Ign. Domeyko w San Jago 23 stycznia 1889 r. Obszerną jego korespondencję z Mickiewiczem ogłosił Władysław Mickiewicz. Z rękopisu wydał p
===
rof. Tretiak (Akad. Umiej.) Pamiętnik Domeyki, bardzo cenny materiał do poznania i charakterystyki epoki wileńskiej. Ważną dla poznania nastroju młodzieży wileńskiej uniwersyteckiej jest broszura jego p. t.: Filomaci i Filareci (Poznań, 1872).

 X. Lwowicz, pijar, olbrzymiej postawy, »podługowatej twarzy, blady i pięknych oczu, bardzo poważny«, łagodny i uprzejmy, małomówny, o duszy płomiennej. »Najupartszych nawet ciągnął mimo ich woli ku wierze i pobożności« (Domeyko).

↑ w. 10. Frejend, Wołyniak, wesoły kompan, trochę poeta; brak nam o nim bliższych dat biograficznych.

↑ w. 20. W mieście] Z miasta R1.

↑ w. 22. Mam i kilka butelek] Mamy i buteleczki R1.

↑ — Jakób] Jeden z więźniów R1.

↑ w. 23 w R1: Kapral i sam troszeczkę z naszych uczt skorzysta.

↑ w. 26. Kapral poczciwy] On pobożny R1.

↑ po w. 28 w R2 do tekstu tej sceny, przepisanego na czysto, dopisał potem Mickiewicz u góry kartki, z boku, gdyż nie było gdzieindziej miejsca, taką inscenizację:

 »Wchodzą do celi Konrada, nakładają ogień w kominie i zapalają świecę. W celi pustej napisano na jednej ścianie węglem wielkiemi literami:

 D. O. M.

 Gustavus obiit anno Domini MDCCCXXIII

 (Februarii Idus

 III

 Callendis Februariis) Callendis Novembris

Z drugiej strony; (locus in quo) hic natus est

 Conradus

 anno Domini MDCCCXXIII

 Die 23 Februarii) Callendis Novembris«.

 Inskrypcja wpisana do sceny pierwszej uległa potem dalszej ewolucji. Poeta przeniósł potem, inskrypcję do sceny przedostatniej, którą wkońcu przeniósł na sam początek i zrobił z niej Prolog. — Dlatego potem w scenie pierwszej nie przypominał już inskrypcji, ale zaznaczył krótko: »Cela Konrada jak w prologu.

↑ w. 32. merynosy — owce rasy hiszpańskiej.

↑ w w. 33—34 w R2:

Ja, co pierwej nie znałem, co owies, co słoma:

Jak znałem się na wszystkiém, jakem umiał zrzędzić;

 jakób

Słyszałem, że przyjąłeś z Niemiec ekonoma.

 żegota śmiejąc się

Prawda. Właśnie go miałem obić i wypędzić:

Popsuł mi całe żniwo. — Oj, to łotr wierutny!

I
===
amatach w Bobrujsku; przeniesiony w r. 1826 do wojska, pracował potem na roli; wybrany w r. 1846 marszałkiem szlachty w Rosieniach, umarł 1853 r.

↑ w. 218 ów cesarz = Napoleon z wyspy św. Heleny.

↑ w. 259 Wasilewski ] w R2: »Karśnicki«. Domeyko zapamiętał, że siedział w celi 2 między celą Frejenda a Mickiewicza. Poeta wyraźnie mówi: »siedział tu w naszem sąsiedztwie«.

↑ w. 289 Józef Kowalewski, ur. r. 1800 w Grodzieńskiem, w 1817 r. wstąpił do Uniwersytetu Wileńskiego i poświęcił się historji i filologji. Jeszcze na ławie uniwersyteckiej przetłumaczył z greckiego utwór Longina O górności (Wilno, 1823) i wydał sześć ksiąg Metamorfoz Owidjusza z własnemi komentarzami (Wilno 1823). Po wyroku na filaretów zesłany do Kazania, gdzie się poświęcił językom wschodnim. Dalsze jego bardzo ciekawe losy na dalekim Wschodzie opisały Encyklopedje nasze i Józef Bieliński (Uniwersytet Wileński, III 424—428). W r. 1862 powołany został do Warszawy do wykładu historji powszechnej w Szkole Głównej, został dziekanem Wydziału filologiczno-historycznego i na tem stanowisku umarł 1878 r. — Ob. liczne o nim wzmianki w Korespondencji Filomatów (Akad. Umiej.).

↑ w. 302 Ksawerym jest Kajetan Przeciszewski, który zastrzelił się 26 października 1823 r. — Poeta nie był pewnym imienia, gdyż w autografie na boku dodał: »Xawerym?«

↑ w. 307 Jankowski Jan, syn księdza unickiego, z Grodzieńskiego, był uczniem Wydziału filozof. Uniw. Wil., wprowadzony przez Suzina do grona błękitnego Filaretów 2 stycznia 1821 r., po wyroku zesłany do Wołogdy, gdzie został w policji »kwartalnym«. Ob. Mościckiego Wilno i Warsz. str. 179. On to wydał Filaretów. Ob. Arch. dziej. ośw. (Ak. Um.) t. IX 182—187.

↑ w. 327 Antoni Gorecki (1787—1861), poeta bajkopis, żołnierz polski z czasów Księstwa Warszawskiego, bliski Mickiewiczowi, zwłaszcza od r. 1831.

↑ w. 354 głowę trudnić, zam. trudzić.

↑ po w. 377 Kapral jest jedyną postacią zmyśloną w III cz. Dziadów, według zapewnienia Domeyki z r. 1887.

↑ w. 387 Sobolewski Mac
===
ora: Adam Mickiewicz.





SCENA II

IMPROWIZACJA[1]

konrad po długiem milczeniu

Samotność! — Cóż po ludziach, czym śpiéwak dla ludzi?

Gdzie człowiek, co z mej pieśni całą myśl wysłucha,

Obejmie okiem wszystkie promienie jej ducha?

Nieszczęsny, kto dla ludzi głos i język trudzi:

5 Język kłamie głosowi, a głos myślom kłamie;[2]

Myśl z duszy leci bystro, nim się w słowach złamie,

A słowa myśl pochłoną, i tak drżą nad myślą,

Jak ziemia nad połkniętą, niewidzialną rzeką;



Z drżenia ziemi czyż ludzie głąb’ nurtów docieką,

10 Gdzie pędzi, czy się domyślą? —



Uczucie krąży w duszy, rozpala się, żarzy,

Jak krew po swych głębokich, niewidomych cieśniach;

Ile krwi tylko ludzie widzą w mojéj twarzy,

Tyle tylko z mych uczuć dostrzegą w mych pieśniach.



15 Pieśni ma, tyś jest gwiazdą za granicą świata!

I wzrok ziemski, do ciebie wysłany za gońca,

Choć szklanne weźmie skrzydła, ciebie nie dolata,[3]

Tylko o twoję mleczną drogę się uderzy;

 Domyśla się, że to słońca,

20  Lecz ich nie zliczy, nie zmierzy.



Wam pieśni, ludzkie oczy, uszy niepotrzebne!

 Płyńcie w duszy mej wnętrznościach,

 Świećcie na jej wysokościach,

Jak strumienie podziemne, jak gwiazdy nadniebne.



25 Ty Boże, Ty naturo, dajcie posłuchanie!

Godna to was muzyka i godne śpiéwanie. —

 Ja mistrz!

 Ja mistrz wyciągam dłonie!

 Wyciągam aż w niebiosa i kładę me dłonie

30 Na gwiazdach, jak na szklannych harmoniki kręgach.[4]



 To nagłym, to wolnym ruchem,

 Kręcę gwiazdy moim duchem;

 Milijon tonów płynie; w tonów milijonie

 Każdy ton ja dobyłem, wiem o każdym tonie;[5]

35  Zgadzam je, dzielę i łączę,

 I w tęczę i w akordy i we strofy plączę,

Rozlewam je we dźwiękach i błyskawic wstęgach. —



Odjąłem ręce, wzniosłem nad świata krawędzie,

I kręgi harmoniki wstrzymały się w pędzie.

40  Sam śpiéwam... słyszę me śpiéwy:

 Długie, przeciągłe, jak wichru powiéwy,

 Przewiéwają ludzkiego rodu całe tonie,

 Jęczą żalem, ryczą burzą,

 I wieki im głucho wtórzą;

45 A każdy dźwięk ten r
===
o Ciebie!

 I zajrzę w uczucia Twoje.

100  O Ty! o którym mówią, że czujesz na niebie!

Jam tu, jam przybył, widzisz, jaka ma potęga!

 Aż tu moje skrzydło sięga!

Lecz jestem człowiek, i tam, na ziemi me ciało;

Kochałem tam, w ojczyznie serce me zostało. —



105  Ale ta miłość moja na świecie,[9]

 Ta miłość nie na jednym spoczęła człowieku,

 Jak owad na róży kwiecie,

 Nie na jednéj rodzinie, nie na jednym wieku:

 Ja kocham cały naród! Objąłem w ramiona

110  Wszystkie przeszłe i przyszłe jego pokolenia,

 Przycisnąłem tu do łona,

 Jak przyjaciel, kochanek, małżonek, jak ojciec;

 Chcę go dźwignąć, uszczęśliwić,

 Chcę nim cały świat zadziwić,

115 Niémam sposobu — i tu przyszedłem go dociec,[10]

 Przyszedłem zbrojny całą myśli władzą,

 Téj myśli, co niebiosom Twe gromy wydarła,

Śledziła chód Twych planet, głąb’ morza rozwarła;

 Mam więcéj: tę Moc, któréj ludzie nie nadadzą,

120  Mam to uczucie, co się samo w sobie chowa

 Jak wulkan, tylko dymi niekiedy przez słowa.



I Mocy téj nie wziąłem z drzewa Edeńskiego,

Z owocu wiadomości złego i dobrego,



Nie z ksiąg ani z opowiadań,

125 Ani z rozwiązania zadań,

Ani z czarodziejskich badań,

Jam się twórcą urodził!

Stamtąd przyszły siły moje,

Skąd do Ciebie przyszły Twoje,

130 Boś i Ty po nie nie chodził:

Masz, nie boisz się stracić — i ja się nie boję.[11]

Czyś Ty mi dał, czy wziąłem, skąd i Ty masz, oko

Bystre, potężne? w chwilach méj siły, wysoko[12]

Kiedy na chmur spojrzę ślaki,

135 I wędrowne słyszę ptaki,

Żeglujące na ledwie dostrzeżoném skrzydle:

Zechcę, i wnet je okiem zatrzymam jak w sidle —

Stado pieśń żałośną dzwoni:

Lecz póki ich nie puszczę, Twój wiatr ich nie zgoni.

140 Kiedy spojrzę w kometę z całą mocą duszy,[13]

Dopóki na nią patrzę, z miejsca się nie ruszy.

 Tylko ludzie skazitelni,

 Marni, ale nieśmiertelni,

Nie służą mi, nie znają — nie znają nas obu:

145  Mnie i Ciebie!

 Ja na nich szukam sposobu

 Tu, w niebie.



Tę władzę, którą mam nad przyrodzeniem,

 Chcę wyw
===
Ciałem połknąłem jej duszę:

 Ja i ojczyzna, to jedno;

260  Nazywam się Milijon: bo za milijony

 Kocham i cierpię katusze.

 Patrzę na ojczyznę biedną,

 Jak syn na ojca wplecionego w koło;[18]

 Czuję całego cierpienia narodu,

265  Jak matka czuje w łonie bole swego płodu.

Cierpię, szaleję. — A Ty, mądrze i wesoło,

 Zawsze rządzisz,

 Zawsze sądzisz,

 I mówią, że Ty nie błądzisz!



270 Słuchaj! Jeśli to prawda, com z wiarą synowską

Słyszał, na ten świat przychodząc:

Że Ty kochasz; — jeżeliś Ty kochał świat rodząc,

Jeśli ku zrodzonemu masz miłość ojcowską;



Jeżeli serce czułe było w liczbie źwierząt,

275 Któreś Ty w arce zamknął i wyrwał z powodzi;

Jeśli to serce nie jest potwór, co się rodzi

Przypadkiem, ale nigdy lat swych nie dochodzi; —

Jeśli pod rządem Twoim czułość nie jest bezrząd,

Jeśli w milijon ludzi, krzyczących »ratunku!«,

280 Nie patrzysz jak w zawiłe zrównanie rachunku; —

Jeśli miłość jest na co w świecie Twym potrzebną,

I nie jest tylko Twoją omyłką liczebną...[19]



 głos głos

 Orła w hydrę! Z jasnego słońca

 Oczy mu wydrę. Kometo błędu!

285 290  Do szturmu daléj! Gdziekoniec twego pędu?

 Dymi! pali! Bez końca, bez końca!

 Ryk, grzmot!



Milczysz! — Jam ci do głębi serce me otworzył,

Zaklinam, daj mi władzę: — jedna część jéj licha,

Część tego, co na ziemi osiągnęła pycha,

295 Z tą jedną cząstką ileż jabym szczęścia stworzył!

Milczysz! — Nie dasz dla serca, dajże dla rozumu!

Widzisz, żem pierwszy z ludzi i z aniołów tłumu,[20]

Że Cię znam lepiéj, niźli Twoje archanioły,

Wart, żebyś ze mną władzą dzielił się na poły —

300 Jeślim nie zgadł, odpowiedz — Milczysz! Ja nie kłamię.

Milczysz i ufasz, że masz silne ramie —

Wiédz, że uczucie spali, czego myśl nie złamie —

Widzisz to moje ognisko: uczucie!

Zbieram je, sciskam, by mocniej pałało,

305 Wbijam w żelazne woli mej okucie,

Jak nabój w burzące działo.



 głos głos

 Ognia! pal! Litość! żal!





Odezwij się: bo strzelę przeciw Twéj naturze!

310 Jeśli jéj w gru
===
zy nie zburzę,

To wstrząsnę całym państw Twoich obszarem;

Bo wystrzelę głos w całe obręby stworzenia,

Ten głos, który z pokoleń pójdzie w pokolenia:

Krzyknę, żeś Ty nie ojcem świata, ale...



głos djabła

 Carem!



Konrad staje chwilę, słania się i pada

duchy z lewéj strony

pierwszy

315 Depc, chwytaj!



drugi

 Jeszcze dysze.



pierwszy

 Omdlał, omdlał, a nim

Przebudzi się, dodusim.



duch z prawéj strony

 Precz! — modlą się za nim.



duch z lewéj

Widzisz, odpędzają nas.



pierwszy z lewéj

 Ty bestyjo głupia!

Nie pomogłeś mu słowo ostatnie wyrzygnąć,

Jeszcze o jeden stopień w dumę go podźwignąć!

320 Chwila dumy — ta czaszka już byłaby trupia.

Być tak blisko tej czaszki! i nie można deptać!

Widziéć krew w jego ustach, i nie można chłeptać!

Najgłupszy z djabłów, tyś go wypuścił w pół drogi.



drugi

Wróci się, wróci —



pierwszy

 Precz stąd, bo wezmę na rogi,

325 I będę cię lat tysiąc niósł, i w paszczę samą

Szatana wbiję.



drugi

 Cha! Cha! straszysz ciociu! mamo!

Ja dziecko, będę płakać — (płacze) — masz —

 (uderza rogiem) A co, nie chybił?

Leć i nie wyłaź z piekła! — Aha, do dna przybił! —

Rogi me, brawo, rogi —



pierwszy

 Sacrédieu!



drugi (uderza)

 Masz.



pierwszy

 W nogi.



Słychać stukanie i klucz w drzwiach

drugi duch

330 Pop, klecha! Przyczajmy się i schowajmy rogi.





* * *





↑ Improwizacja. Pierwotny bruljon nie dochował się; mamy tylko kopję własnoręczną (R2), przepisaną wcześniej od innych scen. Gdy bowiem kartki całego autografu nie są wcale oznaczone ani liczbami, ani literami, to kartki, zawierające Improwizację, są u góry oznaczone liczbami 1, 2, co dowodzi pierwotnej odrębności tych kartek. Najlepszym zaś dowodem wcześniejszego powstania Improwizacji jest ten ważny szczegół, że na początku, u samej góry kartki, napisał poeta pierwotnie: Gustaw. Imię to potem silnie zamazane. Na boku wpisał: Konrad po długiem milczeniu.

↑ w. 5—6 Podobnie Lamartine w rozmyślaniu Dieu, które wywarło pewien wpływ na M
===
źniej dopisane:

 głosy głosy

Niestety, niestety! Kometa Pani,

Gwiazdo błędna: Cha, cha, zuchy, zuchy!

Lecić, lecić w koło, Patrz, patrz! (z orlika gwiazda)

Zwrócić od otchłani! już ma lot komety.

 Wetknę mu moje ślepie

 I do tej komety

 Jak ogon się uczepię.

 Huczy (skaczy) błyszczy (cwali)

 a bredzi, a bredzi,

 (człek ledwie dosiedzi)

 czart ledwie na nim dosiedzi —

 o tak, za łeb się uczepię.

Wyrazy, ujęte w nawiasy, są w rękopisie przemazane.

↑ ww. 105—115 Konrad cierpi z nadmiaru miłości ku bliźnim, ku najbliższym współrodakom, cierpi jak Prometeusz Eschylowy »dla zbytniego umiłowania ludzi«: διὰ τὴν λίαν φιλότητα βροτῶν.

↑ ww. 127—131 przypominają hardego Prometeusza Goethego: ...meine Kräfte? Sie sind mein und mein ist ihr Gebrauch... Ich daure so wie sie (= die Götter), wir alle sind ewig!

↑ ww. 132—133 Czyś ty mi dał... oko bystre, potężne? — Echo wpływu Alfreda de Vigny w wierszu Moïse: Vous m’avez prèté la force de vos yenx...

↑ w. 140 Kiedy spójrzę w kometę; Vigny: ...dès qu’au firmament mon geste l’appella. — Ob. Kawczyńskiego rozprawę (wskazówki bibljogr. we Wstępie) oraz artykuł W. Borowego: Potężne oko Mickiewicza w »Tygodniku Ilustr.« 1920 r. 1 maja, Nr 18, str. 346—348. Autor zestawił wszystkie miejsca w poezjach Mickiewicza, dotyczące siły jego wzroku.

↑ w. 215 Z iskry tylko. »Podług mniemania wielu starożytnych filozofów dusza była istotą ognistą, iskierką niebieskiego płomienia i t. d.« — pisał Mickiewicz w objaśnieniach do Zofjówki.

↑ w. 218 w R2 Czem był świat, póki On go trzymał w swojem łonie?

↑ w. 241 aluzja do najwyższych sfer niebieskich: »adorant Dominationes, tremunt Potestates... cum Thronis... cumque omni militia coelestis exercitus« (ze mszału rzymskiego).

↑ po w. 248 Głosów z prawej i z lewej strony niema jeszcze w rękopisie (R2).

↑ w. 263 wplecionym w koło był Iksyjon mitologiczny.

↑ po w. 282 Głosów z prawej i lewej strony niema w R2.

↑ po w. 297 mamy w R2: Jam twoje tajniki wybadał,

 Że wiem, co jesteś i 
===
jakieś Ty władał





Tekst jest własnością publiczną (public domain). Szczegóły licencji na stronie autora: Adam Mickiewicz.





SCENA III

wchodzą: kapral, braciszek bernardyn piotr, jeden więzień

x. piotr

W imie Ojca i Syna i Świętego Ducha.



więzień

On zapewne osłabiał, — Konradzie! — Nie słucha.



x. piotr

Pokój temu domowi, pokój grzesznikowi.



więzień

Dla Boga, on osłabiał, patrz, miota się, dąsa:

5 To jest wielka choroba, patrz, on usta kąsa.[1]



X. Piotr modli się

kapral do więźnia

Mój Panie, idźcie sobie, a nas tu zostawcie.



więzień

Ale dla Boga! próżnych modlitew nie prawcie;

Podejmijcie go z ziemi, połóżmy do łóżka;

Księże Pietrze!



x. piotr

 Tu zostaw!



więzień

 Oto jest poduszka.



Kładnie Konrada

10 E, ja wiem, co to znaczy — Czasem nań napada

Takie szaleństwo: długo śpiéwa, potem gada,

A jutro zdrów jak ryba. Lecz kto wam powiedział,

Że on osłabiał?



kapral

 Panie, otbyś cicho siedział.

Niech brat Piotr pomodli się nad waszym kolegą;

15 Bo ja wiem, że tu było coś — tu niedobrego.

Gdy runt odszedł, w téj celi hałas posłyszałem.

Spojrzę dziurką od klucza: a co tu widziałem,

To mnie wiedziéć. Pobiegłem do mojego kmotra,

Bo on człowiek pobożny, do braciszka Piotra —

20 Patrz na tego chorego: niedobrze się dzieje —



więzień

Dalibóg nie pojmuję nic, i oszaleję.



kapral

Oszaleć? — Ej, panowie, strzeżcie się, panowie!

U was usta wymowne, wiele nauk w głowie,

A patrzcie, głowa mądra w prochu się taczała,

25 I z tych ust, tak wymownych, patrzaj — piana biała;

Słyszałem, co on śpiéwał, ja słów nie pojąłem,

Lecz było coś u niego w oczach i nad czołem.

Wierz mi, że z tym człowiekiem niedobrze się dzieje —

Byłem ja w legijonach, nim wzięto w rekruty;

30 Brałem szturmem fortece, klasztory, reduty;



Więcéj dusz wychodzących z ciała ja widziałem,

Niźli Wać Pan przeczytał książek w życiu całem:

A to jest rzecz niemała widziéć, jak człek kona.

Widziałem ja na Pradze księży zarzynanych,

35 I w Hiszpaniji żyw
===
cem z wieży wyrzucanych;

Widziałem matek szablą rozrywane łona,

I dzieci konające na kozackich pikach,

I Francuzów na śniegu, i Turków na palu;

I wiem, co w konających widać męczennikach,

40 A co w złodzieju, zbójcy, Turku lub Moskalu;

Widziałem rozstrzelanych, co patrzyli śmiele

W rurę broni, nie chcieli na oczy zasłony:

A jak padli na ziemię, widziałem w ich ciele

Strach, co za życia wstydem i pychą więziony,

45 Wyszedł z trupa jak owad i pełzał wokoło;

Gorszy strach, niż ten, który tchórza w bitwie nęka,

Taki strach, że dość spojrzeć na zamarłe czoło,

Aby widziéć, że dusza dąsa się i lęka,

Gardzi bolem i cierpi, i wieczna jéj męka.

50 A więc, mój Panie, myślę, że twarz umarłego

Jest jak patent wojskowy do świata przyszłego;

I poznasz zaraz, jak on tam będzie przyjęty,

W jakiej randze i stopniu, święty czy przeklęty.

A więc tego człowieka i pieśń i choroba

55 I czoło i wzrok wcale mi się nie podoba.

Otóż Wać Pan spokojnie idź do swojéj celi

My z bratem Piotrem będziem przy chorym siedzieli.



Więzień odchodzi

konrad

Przepaść — tysiąc lat — pusto — dobrze — jeszcze więcéj!

Ja wytrzymam i dziesięć tysiąców tysięcy.

60 Modlić się? — tu modlitwa nie przyda się na nic —

I byłaż taka przepaść bez dna i bez granic? —

Nie wiedziałem — a była.



kapral

 Słyszysz, jak on szlocha.



piotr

Synu mój, tyś na sercu, które ciebie kocha.



do kaprala:

Wyjdź stąd i patrz, ażeby nikt tędy nie chodził,

65 I póki stąd nie wyjdę, nikt mi nie przeszkodził.



Kapral odchodzi.

konrad zrywa się

Nie! — oka mi nie wydarł! Mam to silne oko;[2]

Widzę stąd i stąd nawet, choć ciemno, głęboko.

Widzę ciebie, Rollison! Bracie! cóż to znaczy?[3]

I tyś w więzieniu, zbity, krwią cały zbryzgany,

70 I ciebie Bóg nie słuchał i tyś już w rozpaczy,

Szukasz noża, próbujesz głowę tłuc o ściany:

»Ratunku!« — Bóg nie daje, ja ci dać nie mogę!

Oko mam silne: spojrzę, może cię zabiję —

Nie — ale ci pokażę okiem — śmierci drogę.



75 Patrz, tam masz okno: wybij, sko
===
cz, zleć i złam szyję,

I ze mną tu leć w głębie, w ciemność — lećmy na dół —

Otchłań — otchłań ta lepsza niźli ziemi padół;

Tu niéma braci, matek, narodów, tyranów —

Pójdź tu.



x. piotr

 Duchu nieczysty, znam cię po twym jadzie!

80 Znowuś tu, najchytrzejszy ze wszystkich szatanów.

Znowu w dom opuszczony leziesz, brzydki gadzie.

Tyś wpełznął w jego usta, na zgubęś tu wpełznął,

W Imie Pańskie jam ciebie pojmał i ochełznął.

Exorciso[4]...



duch

 Stój, nie klnij — stój, odstąp od progu,

85 Wyjdę —



x. piotr

 Nie wyjdziesz, aż się upodoba Bogu.

Lew z pokolenia Judy, tu Pan: on zwycięża.[5]

Sieć na lwa zastawiłeś, i w twym własnym wniku[6]

Złowiłeś się: Bóg ciebie złowił w tym grzeszniku.

W jego ustach chcę tobie najsroższy cios zadać:

90 Kłamco, ja tobie każę, musisz prawdę gadać.



duch

Parle-moi donc français, mon pauvre capuciu!

J’ai pu dans le grand monde oublier mon latin;

Mais étant saint, tu dois avoir le don des langues —

Vielleicht sprechen Sie deutsch? was murmeln Sie so bang?

95 What is it? — Cavalleros, rispondero Io...[7]



x. piotr

Ty to z ust jego wrzeszczysz, stujęzyczna żmijo!



duch

C’est juste. Dans ce jeu, uous sommes de moitié;

Il est savant, et moi, diable de mon métier.

J’étais son précepteur et je m’en glorifie;

En sais-tu plus que nous? parle, je te défie.



x. piotr

W Imie Ojca i Syna i Ducha Świętego.



duch

Ale stój, stój mój księże, stój, już dosyć tego!

Tylko, księżuniu, nie męcz napróżno: Czyś szatan,

Żeby tak męczyć?



x. piotr

 Ktoś ty?



duch

 Lukrecy, Lewjatan,

Voltaire, aller Fritz, Legio sum.[8]



x. piotr

 Coś widział?



duch

 Źwiérza.



x. piotr

Gdzie?



duch

 W Rzymie.



x. piotr

 Nie słucha mię. — Wróćmy do paciérza.



Modli się

duch

Ale słucham.



x. piotr

 Gdzieś widział więźnia?



duch

 Mówię, w Rzymie —



x. piotr

Kłamiesz.



duch

 Księże, na honor, na kochanki imie,

Mój kochanki czarniutkiéj, co tak do mnie wzdycha —

110 A wiész ty, jak się zowie moja luba
===
? — Pycha.

Jakiś ty nieciekawy!



x. piotr do siebie

 Przeciwią się duchy:

Upokórzmy się Panu i zróbmy akt skruchy.



Modli się

duch

Ale co tam masz robić, ja sam stąd wyruszę.

Przyznaję się, że wlazłem niezgrabnie w tę duszę.

115 Tu mnie kole: ta dusza jest jak skóra jeża,

Włożyłem ją na wywrót, kolcami do kiszek.



Ksiądz modli się

Aleś bo i ty majster, choć prosty braciszek;

Osły, powinni ciebie obrać za Papieża.

Głupstwo stawią w kościele naprzód, jak kolumny,

120 A ciebie kryją w kątku: świecznik, gwiazdę blasku!



x. piotr

Tyranie i pochlebco, i podły i dumny,

Żebyś pierś ugryzł, u nóg wleczesz się po piasku!



duch śmiejąc się

A ha! gniewasz się, paciérz przerwałeś — da capo —

Żebyś sam widział, jak ty śmiesznie kręcisz łapą:

125 Istny niedźwiadek, gdy się broni od komarów. —

On trzepie swoje. — No, więc — dosyć już tych swarów:

Znam twoję moc i chcę się tobie wyspowiadać,

Będę ci o przeszłości i przyszłości gadać.

A wiész ty, co o tobie mówią w całém mieście? —



Ksiądz modli się

130 A wiész ty, co to będzie z Polską za lat dwieście? —

A wiész, dlaczego tobie przeor tak nie sprzyja? —

A wiész, w Apokalipsie co znaczy bestyja? —

Milczy i trzepie; — oczy, aż strach, we mnie wlepił.

Powiedz, Księżuniu, czegoś do mnie się uczepił?

135 Co ja winien, że takie mam odbierać chłosty?

Czyż ja jestem król djabłów? Wszak ja djabeł prosty!

Zważ: czy to prawnie, sługę ukarać za pana;

Wszakże ja tu przyszedłem z rozkazu Szatana:

Trudno mu się tłumaczyć, bo z nim nie brat za brat.

140 Jestem jako Kreishauptman, Gubernator, Landrat:[9]

Każą duszę brać w areszt: biorę, sadzę w ciemność;

Zdarza się przytém duszy jaka nieprzyjemność,



Ale czyż z mojéj winy? — Jam ślepe narzędzie:

Tyran, szelma, da ukaz, pisze: »Niech tak będzie!« —[10]

145 Czyż to mnie miło męczyć? Mnie samemu męka.

Ach, wzdycha) jak to źle być czułym! Ach, serce mi pęka!

Wierz mi: gdy pazurami grzesznika odziéram,

Nieraz ogonem, ah! ah! — łzy sobie ociéram.



Ksi
===
?

180 Ludzie? — Ludźmi gardziłem, nie znałem aniołów![20]



x. piotr

Módl się, bo strasznie Pańska dotknęła cię ręka,

Usta, któremiś wieczny Majestat obraził,

Te usta zły duch słowy szkaradnemi skaził;

Słowa głupstwa, najsroższa dla mądrych ust męka,



185 Oby ci policzone były za pokutę,

Obyś o nich zapomniał —[21]



konrad

 Już są tam — wykute.



x. piotr

Obyś, grzeszniku, nigdy sam ich nie wyczytał,

Oby cię o znaczenie ich Bóg nie zapytał! —

Módl się! Myśl twoja, w brudne obleczona słowa,

190 Jak grzeszna z tronu swego strącona królowa,

Gdy w żebraczéj odzieży, okryta popiołem,

Odstoi czas pokuty swojéj przed kościołem,

Znowu na tron powróci, strój królewski wdzieje,

I większym, niźli pierwéj, blaskiem zajaśnieje.[22]

195 Usnął — (klęka) — Twe miłosierdzie Panie jest bez granic![23]



Pada krzyżem

Panie, otom ja sługa dawny, grzesznik stary,

Sługa już spracowany i niegodny na nic:

Ten młody, zrób go za mnie sługą Twojéj wiary,

A ja za jego winy przyjmę wszystkie kary;

200 On poprawi się jeszcze, on wsławi Twe Imie.

Módlmy się! Pan nasz dobry! Pan ofiarę przyjmie!



Modli się

W bliskim kościele za ścianą, zaczynają śpiewać pieśń Bożego Narodzenia. Nad księdzem Piotrem chór Aniołów na nótę: »Anioł pasterzom mówił«.

chór aniołów (głosy dziecinne)

Pokój temu domowi,

Spoczynek grzesznikowi.

 Sługo, sługo pokorny, cichy!

 Wniosłeś pokój w dom pychy!

205  Pokój temu domowi!



archanioł pierwszy na nótę: »Bóg nasz ucieczką«

Panie, on zgrzeszył, przeciwko Tobie zgrzeszył on bardzo.



archanioł drugi

Lecz płaczą nad nim, modlą się za nim, Twoi Anieli.



archanioł pierwszy

Tych zdepc, o Panie, tych złam, o Panie, którzy Twe święte sądy pogardzą.



archanioł drugi

210 Ale tym daruj, co świętych sądów Twych nie pojęli.



anioł

Kiedym z gwiazdą nadziei

Leciał świecąc Judei,

 Hymn Narodzenia śpiéwali Anieli:

 Mędrcy nas nie widzieli,

215  Królowie nie słyszeli.

Pastuszkowie postrzegli,

I do Betlejem biegli:

 Pierwsi wieczną mą
===
. Jana (Apocal. V, 5): »Oto zwyciężył lew z pokolenia Judy«.

↑ w. 87 wnik — wyraz staropolski, oznacza sieć, zasadzkę, pułapkę.

↑ ww. 91—95, 97—100: opętany przemawia obcemi językami, francuskim, niemieckim, angielskim i hiszpańskim:

 »Mów do mnie po francusku, mój biedny Kapucynie; mogłem na wielkim świecie zapomnieć po łacinie. Ale ty, jako święty, masz zapewne dar języków — może mówisz po niemiecku, co tam tak lękliwie mruczysz? Co to jest?... jać odpowiem. — Tak jest, to prawda. W tej grze my z nim gramy do spółki: on jest uczonym, a ja z zawodu djabłem. Byłem jego (Konrada) nauczycielem i tem się chlubię. Czy umiesz więcej od nas? mów! Urągam ci.«

↑ ww. 104—105 Lukrecy, poeta rzymski (95—51 przed Chr.) twórca poematu o poglądzie na świat ateistycznym De natura rerum.

 Lewjatan: potwór biblijny. Poeta ma tu jednak na myśli tytuł dzieła filozoficznego, którego autor, Hobbes (1651) uzasadniał teorję absolutyzmu.

 Voltaire i Fryderyk W. znani z cynizmu i bezbożności.

 Legio sum: (legjon jestem) reprezentant sił niezliczonych złego ducha.

↑ w. 140 tytuły czynownicze zaborczych potęg.

↑ w. 144 słynne w ukazach carskich: Byt’ po siemu!

↑ w. 149 bity jako Haman; z tradycji biblijnej zwyczaj żydowski do dziś przechowany.

↑ w. 150—151 formuła rytualna egzorcyzmu kościelnego.

↑ w. 156 w... klasztorze... Dominika: odnosi się to do Rollisona, jak widać w scenie VIII ze słów Nowosilcowa do X. Piotra: »Bo u Dominikanów ten Rollison siedział«.

↑ w. 170 Wina — Chleba = Ciała i Krwi Pańskiej.

↑ w. 174 »Skąd wszedłeś... idź tam i tamtędy«. — Prawie dosłownie jak w II cz. Dziadów w. 575. Ob. podane tara objaśnienie (Bibl. Nar. nr. 11, str. 81).

— we Fauście Goethego: Es ist Gesetz der Teufel und Gespenster: Wo sie hereingeschlüpft, da müssen sie hinaus.

↑ w. 175 w R1: Ktoś ty? strzeż się, strzeż się, sam spadniesz w te doły.

↑ w. 176 Lećmy! W górę jak ptak lecę!] Lećmy w górę, szybko lecę R1.

↑ w. 177 Mile oddycham wonią] Jak tu mile oddychać R1.

↑ w. 178 Któż m
===
ię to dźwiga R1.

↑ w. 180 Ludźmi gardziłem] gardziłem ludźmi R1.

↑ w. 186 Obyś o nich zapomniał — konrad Już są tam — wykute.] Te słowa iuż są w księdze wieczności wykute R1.

↑ w. 190—194 przypominają słynną w dziejach pokutę Henryka IV w Canossie (1077).

↑ w. 195 jest bez granic] niema granic! R1.

↑ Po w. 254, po chórach Aniołów czytamy w R2:

 X. Piotr usypia. — Widzenie.

 Pierwotne przeprowadzenie wizji X. Piotra w celi Konrada wiązało ideowo i scenicznie bardzo silnie Konrada z X. Piotrem. Improwizacja i Wizja były niejako dwoma ramionami jednej i tej samej potężnej duszy Poety.





Tekst jest własnością publiczną (public domain). Szczegóły licencji na stronie autora: Adam Mickiewicz.





SCENA IV

dom wiejski pode lwowem

Pokój sypialny. — Ewa, młoda panienka, wbiega, poprawia kwiaty przed obrazem Najświętszej Panny, klęka i modli się. — Wchodzi Marcelina[1]

marcelina

Modlisz się jeszcze dotąd! — Czas spać, północ biła.



ewa

Jużem się za ojczyznę moję pomodliła,

Jak nauczono, i za ojca i za mamę.

Zmówmy jeszcze i za nich pacierze też same;[2]

5 Choć oni tak daleko: ale to są dziatki

Jednej ojczyzny naszéj, Polski, jednej matki.

Litwin, co dziś tu przybył, uciekł od Moskali;

Strach słyszeć, co tam oni z nimi wyrabiali;

Zły car kazał ich wszystkich do ciemnicy wsadzić,

10 I jak Herod chce całe pokolenie zgładzić.

Litwin ten bardzo ojca naszego zasmucił,

Poszedł w pole i dotąd z przechadzki nie wrócił.



Mama na mszę posłała i obchód żałobny,

Bo wielu z nich umarło. — Ja pacierz osobny

15 Zmówię za tego, co te piosenki ogłosił:[3]



(pokazując książkę)

I on także w więzieniu, jak nam gość donosił.

Te piosenki czytałam: niektóre są piękne —

Jeszcze pójdę, przed Matką Najświętszą uklęknę,

Pomodlę się za niego: kto wié, czy w téj chwili

20 Ma rodziców, żeby się za nim pomodlili.



Marcelina odchodzi

Ewa modli się i usypia

anioł

Lekko i cicho, jak lekkie sny zlećmy.



chór aniołów

Braciszka miłego sen rozweselmy,[4]

Sennemu pod g
===
łowę skrzydło podścielmy,

Oczami, gwiazdami, twarz mu oświećmy,

25 Śpiewając i grając, latajmy wiankiem,

Nad czystym, nad cichym, naszym kochankiem.

Rączęta liljowe za liście splećmy,

Za róże kwitnące czoła rozniećmy.

Z pod wstążek gwiaździstych włos nasz rozwiążmy,

30 Rozpuśćmy w promienie, rozlejmy w wonie;

Kwitnącym, pachnącym, żyjącym wiankiem,

Kochanka naszego piersi okrążmy,

Kochanka naszego otulmy skronie,

Śpiewając i grając, latajmy wiankiem

35 Nad czystym, nad cichym naszym kochankiem.



ewa (widzenie)

Deszczyk tak świéży, miły, cichy jak rosa —

I skąd ten deszczyk? Tak czyste niebiosa,

 Jasne niebiosa! —

Krople zielone, kraśne: trawki, równianki,

40  Róże, lilije, wianki.

Obwijają mnie wkoło. — Ach, jaki sen wonny,

Sen lekki, słodki: oby był dozgonny![5]

 Różo błyszcząca, słoneczna,

 Lilijo przeczysta, mleczna!

45 Ty nie z ziemi: tam rosłaś, nad białym obłokiem!

Narcyzie, jakiém śnieżném patrzysz na mnie okiem![6]

 A te błękitne kwiaty pamiątek,

 Jak źrenice niewiniątek —

Poznałam — kwiatki moje — sama polewałam,

50 W moim ogródku wczora nazbiérałam,

I uwieńczyłam Matki Boskiej skronie,

Tam nad łóżkiem na obrazku.

Widzę — to Matka Boska — Cudowny blasku!

Pogląda na mnie, bierze wianek w dłonie,

55 Podaje Jezusowi; a Jezus dziecie

Z uśmiechem rzuca na mnie kwiecie!

Jak wypiękniały kwiatki, — jak ich wiele, — krocie:

 A wszystkie w przelocie

 Szukają na powietrzu siebie,

60  Moje kochanki!

 I same plotą się w wianki!

 Jak tu mnie miło, jak w niebie;



 Jak tu mnie dobrze! mój Boże!

Niech mię na zawsze ten wianek otoczy,

65 Niech zasnę, umrę, patrząc w te róże,

 W te białe narcyzu oczy!



 Róża, ta róża żyje!

 Wstąpiła w nią dusza,

 Główką lekko rusza,

70  Jaki ogień z niéj bije:

To rumieniec żyjący, jak zorzy wniście!

Śmieje się, jak na uśmiech rozwija liście,

Roztula między liściem dwoje ust z koralu,

Mówi, coś mówi — jak cicho, jak skromnie —

75 Co ty, różo, szepcesz do mnie?

Zbyt cicho, smutnie — Czy t
===
z J. Kallenbacha w monografji t. II. str. IX w Dodatku. Podobnie Goethe: »Das Auge übernimmt Funktion, Gebühr und Pflicht des Ohres«. (Goethe von G. Simmel, Leipzig 1917, str. 77).

↑ w 85 róża miła, wołacz na a, często i dziś używany w gwarze wileńskiej.

↑ w w. 90—93 W tem wyszczególnieniu Róży, rozmiłowanej w Ewie, możnaby domyślać się delikatnej aluzji do uczuć samego Poety, który miał w herbie różę (Poraj). Róża wyszczególniona jest także w Prologu, w przemowie Anioła Stróża.





Tekst jest własnością publiczną (public domain). Szczegóły licencji na stronie autora: Adam Mickiewicz.





SCENA V

cela księdza piotra

x. piotr

modli się, leżąc krzyżem

Panie! czémże ja jestem przed Twojém obliczem? —

 Prochem i niczem!

Ale, gdym Tobie moję nicość wyspowiadał:

 Ja proch, będę z Panem gadał.[1]



WIDZENIE

5 Tyran wstał — Herod! — Panie, cała Polska młoda

 Wydana w ręce Heroda.[2]

Co widzę? — Długie, białe, dróg krzyżowych biegi,

Drogi długie — nie dojrzéć — przez puszczę, przez śniegi,

Wszystkie na północ! Tam, tam w kraj daleki

10  Płyną jak rzeki.



Płyną: ta droga prosto do żelaznéj bramy;

Tamta jak strumień wpadła pod skałę, w te jamy;

A tamtej ujście w morzu — Patrz! po drogach leci

Tłum wozów: jako chmury wiatrami pędzone,

15  Wszystkie tam w jednę stronę.

 Ach, Panie! to nasze dzieci,

 Tam na północ — Panie, Panie!

 Takiż to los ich? — wygnanie!

 I dasz ich wszystkich wygubić za młodu,

20  I pokolenie nasze zatracisz do końca? —

Patrz — Ha! To dziecie uszło — rośnie — to obrońca![3]

 Wskrzesiciel narodu! —[4]



Z matki obcéj; krew jego, dawne bohatéry,

A imie jego będzie cztérdzieści i cztéry.



25 Panie! Czy przyjścia jego nie raczysz przyśpieszyć?

 Lud mój pocieszyć?

Nie! Lud wycierpi — Widzę ten motłoch: tyrany,

Zbójce — biegą — porwali — mój Naród związany

Cała Europa wlecze, nad nim się urąga:

30 »Na trybunał!« — Tam zgraja niewinnego wciąga.

Na trybunale gęby, bez serc, bez rąk: sędzie —

 To jego sędzie![5]

 Krzyczą: 
===
»Gal, Gal sądzić będzie«.

Gal w nim winy nie znalazł i — umywa ręce;

35 A króle krzyczą: »Potęp i wydaj go męce!

Krew jego spadnie na nas i na syny nasze.

Krzyżuj syna Maryji, wypuść Barabasze!

Ukrzyżuj: on cesarza koronę znieważa;

Ukrzyżuj: bo powiemy, żeś ty wróg cesarza!«

40 Gal wydał — Już porwali — już niewinne skronie

Zakrwawione, w szyderskiéj, cierniowej koronie,

Podnieśli przed świat cały; — i ludy się zbiegły —

Gal krzyczy: oto naród wolny, niepodległy!



Ach Panie! Już widzę krzyż — Ach, jak długo, długo

45 Musi go nosić — Panie, zlituj się nad sługą!

Daj mu siły, bo w drodze upadnie i skona!

Krzyż ma długie, na całą Europę ramiona,

Z trzech wyschłych ludów, jak z trzech twardych drzew ukuty.[6]

Już wleką: już mój Naród na tronie pokuty;



50 Rzekł: »pragnę« — Rakus octem, Borus żółcią poi;

A matka Wolność u nóg zapłakana stoi.[7]

Patrz! Oto żołdak Moskal z kopiją przyskoczył,[8]

I krew niewinną mego narodu wytoczył.

Cóżeś zrobił najgłupszy, najsroższy z siepaczy?

55 On jeden poprawi się i Bóg mu przebaczy!



Mój kochanek! Już głowę konającą spuścił,

Wołając: »Panie! Panie! za coś mię opuścił!«

On skonał!



(Słychać chóry Aniołów, daleki śpiew wielkanocnéj pieśni. Nakoniec słychać »alleluja! alleluja!«)

Ku niebu, on ku niebu, ku niebu ulata!

60  I od stóp jego wionęła

 Biała jak śnieg szata —

Spadła szeroko — cały świat się w nią obwinął.

Mój kochanek na niebie, z przed oczu nie zginął:

Jako trzy słońca błyszczą jego trzy źrenice,

65 I ludom pokazuje przebitą prawicę.



Któż ten Mąż? — To namiestnik na ziemskim padole.

 Znałem go — był dzieckiem — znałem,

 Jak urósł duszą i ciałem!

On ślepy, lecz go wiedzie anioł pachole,

70  Mąż straszny — ma trzy oblicza,

 On ma trzy czoła.

Jak baldakim rozpięta księga tajemnicza

 Nad jego głową, osłania lice.

 Podnóżem jego są trzy stolice.

75 Trzy końce świata drżą, gdy on woła;

I słyszę z nieba głosy jak gromy;

To namiestnik wolności na ziemi widomy!



On to na sławie zbu
===
czbę 44, odpowiedział, opowiadając obszernie pracę swoją nad tem miejscem Dziadów... Przez trzy dni nie mógł oderwać się od pisania. Kreśląc obraz proroczy tego męża, zbawcy Polski, zdawało mu się, że tym mężem on będzie. Nie płynęło to z zarozumiałości, bo czuł cały ogrom ofiary, leżący na takim człowieku, trudzie trudów. Rysy tego męża rzucał bezwiednie, bez żadnego rozmysłu... Podobno położył liczbę 44, nie wiedząc, dla czego tę liczbę, a nie inną położył: położył ją, bo mu sama nastręczyła się w chwili natchnienia, gdzie nie było miejsca dla żadnego rozumowania«. — Liczba 44 mogła być po prostu refle ksem bezwiednym pamięci, obarczonej przy rozczytywaniu się w Objawieniu św. Jana głównie liczbami 40 i 4 (VII, 4; XIV, 1; XIV, 3; XXI, 17 i inne).

↑ w. 22 w R2: »ziemski mesyasz narodu«; przekreślił Poeta i napisał, jak w tekście.

↑ ww. 33—35 Rola Francji wobec Polski w r. 1831 pojęta tu zgodnie z Księgami Nar. i Pielgrz. pol.

↑ ww. 48—50 z trzech wyschłych ludów, t.j. Rosji, Prus i Austrji.

↑ w. 51 Matka Wolność przez analogję do Matki Boskiej bolesnej pod Krzyżem. — Obraz cały przeprowadzony konsekwentnie, stosownie do głównej idei mesjanicznej Ksiąg Nar. i P. p. — Por. także Brodzińskiego Mowę o Narodowości Polaków z d. 3 Maja 1831 r.

↑ w. 52 w R2: Patrz żołdak Rusin z kopiją przyskoczył.

↑ w. 78 w R1: On na opoce zbuduje ogromy.

↑ ww. 87—95 brzmiały pierwotnie w R2:

Usnął — uwolnim duszę s ciała, jak z powicia

Białego senne dziecie i zmysłów sukienki

Lekko zwleczmy; rozwiążmy wszystkie wstążki życia,

Nad świat lećmy ją skąpać w promieniach jutrzenki.

I nieśmy senną, czystą, nieśmy w niebo trzecie

Ojcu wielkiemu złożyć na kolanach dziecie,

Niech swą pobłogosławi sennego pieszczotą.

A przed ranną modlitwą duszę wrócim życiu

I okryjemy w ciała czystego powiciu

I położym w samotność jak w kolebkę złotą.

 Zaraz po napisaniu Poeta wiersze powyższe przekreślił i napisał tekst taki, jaki mamy w wydaniach. Po napisaniu ww. 87—95 Poeta zaznaczył w R2:

 
===
Koniec sceny I-szej.

Poeta uważał wszystko od Improwizacji aż do końca Widzenia X. Piotra za jedną scenę! i to scenę pierwszą! Świadczy to, że Improwizacja wielka tworzyła pierwotnie początek i niejako zarodek całej trzeciej części Dziadów.





Tekst jest własnością publiczną (public domain). Szczegóły licencji na stronie autora: Adam Mickiewicz.





SCENA VI[1]

Pokój sypialny wspaniały. — Senator obraca się na łożu i wzdycha — dwóch djabłów nad głową

djabeł i

 Spił się, a nie chce spać;[2]

 Muszę tak długo stać.

 Łajdaku, cicho leż!

 Czy go tam kole jeż?



djabeł ii

5  Syp mu na oczy mak.



djabeł i

 Zasnął, wpadnę jak źwierz.



djabeł ii

 Jako na wróbla ptak.[3]



obadwaj

 Duszę do piekła wlec,

 Wężami smagać, piec.



belzebub[4]

10  Wara![5]



dwaj djabły

 Coś ty za kmotr?



belzebub

 Belzebub.



dwaj djabły

 No, i coż?



belzebub

 Zwierzyny mi nie płosz.



djabeł i

 Ale gdy zaśnie łotr,

 Do mnie należy sen?



belzebub

15  Jak ujrzy noc i żar,[6]

 Srogość i mnogość kar:

 Zlęknie się naszych scen,

 Przypomni jutro sen,

 Może poprawić się:

20  Jeszcze daleko zgon.[7]



djabeł ii, wyciągając szpony

 Pozwól zabawić się!

 Co ty o niego drżysz?

 Gdy poprawi się on,

 Ja każę święcić się,

25  I wezmę w ręce krzyż.



belzebub

 Jak zbyt nastraszysz raz,

 Gotów przypomnieć sen,

 Gotów oszukać nas,

 Wypuścisz ptaka z rąk.[8]



djabeł i, pokazując sennego[9]

30  Ależ braciszek ten,[10]

 Ten mój najmilszy syn,

 Będzież on spał bez mąk?

 Nie chcesz? — ja męczę sam.[11]



belzebub

 Łotrze, a znasz mój czyn?

35  Od Cara zwierzchność mam!



djabeł i[12]

 Pardon — cóż każesz Waść?



belzebub

 Możesz na duszę wpaść,

 Możesz ją w pychę wzdąć,

 A potém w hańbę pchnąć;

40  Możesz w pogardzie wlec,

 I szyderstwami siec:

 Ale o piekle cyt!

 My lećmy — fit, fit, fit.[13]



Odlatuje

djabeł i[14]

 Więc ja za duszę cap:

45  A ha, łajdaku, drżysz![15]



djabeł ii[16]

 Tylko ją bierz do łap,[17]

 Lekko, jak kotek mysz.[1
===
8]



WIDZENIE SENATORA[19]

senator przez sen

Pismo! — to do mnie — reskrypt Jego Carskiej Mości![20]

Własnoręczny — ha! ha! ha! — rubli sto tysięcy.

50 Order! — Gdzie lokaj? Przypnij tu! Tytuł książęcy![21]

A! a! — Wielki marszałku! a! — pękną z zazdrości![22]



Przewraca się[23]

Do Cesarza! — Przedpokój: oni wszyscy stoją;

Nienawidzą mnie wszyscy, kłaniają się, boją.

Marszałek Grand-Controleur — ledwie poznasz, w masce.

55  Ach, jakie lube szemrania,

 Dokoła lube szemrania:

»Senator w łasce, w łasce, w łasce, w łasce«.

Ach, niech umrę, niech umrę śród tego szemrania,

Jak śród nałożnic moich łoskotania!

60  Każdy się kłania,

 Jestem duszą zebrania.

Patrzą na mnie, zazdroszczą; nos w górę zadziéram.[24]

O rozkoszy! Umiéram, z rozkoszy umiéram!



Przewraca się

Cesarz! Jego Imperatorska Mość! A! Cesarz wchodzi,

65 A! — Co? — Nie patrzy! Zmarszczył brwi, spojrzał ukosem?[25]

Ach, Najjaśniejszy Panie! Ach! — Nie mogę głosem,

Głos mi zamarł — Ach! dreszcz, pot — ach! dreszcz ziębi, chłodzi —[26]

Ach, Marszałek — co? do mnie odwraca się tyłem,[27]

Tyłem! A! senatory, dworskie urzędniki!

70 Ach, umiéram, umarłem, pochowany, zgniłem,

I toczą mię robaki, szyderstwa, żarciki.

Uciekają odemnie — Ha! jak pusto, głucho,

Szambelan szelma, szelma! patrz, wyszczérza zęby,[28]

Dbrum! ten uśmiech jak pająk wleciał mi do gęby.[29]



Spluwa

75 Jaki dźwięk! — To kalambur — O brzydka mucho![30]



Opędza koło nosa

 Lata mi koło nosa,

 Jak osa.

 I epigramy, żarciki, przytyki,

Te szmery — Ach, to świérszcze wlazły mi w ucho;

80  Moje ucho, moje ucho!



Wytrząsa palcem ucho

Jaki szmer! Kamerjunkry świszczą jak puszczyki,[31]

Damy ogonem skrzeczą jak grzechotniki;

Jaki okropny szmer! śmiechy! wrzaski;[32]

Senator wypadł z łaski, z łaski, z łaski, z łaski!



Pada z łóżka na ziemię

djabły zstępują widomie[33]

85 Teraz duszę ze zmysłów wydrzem, jak z okucia[34]

Psa złego. Lecz niecałkiem, nałożym kaganiec:[35]

Na wpół zostawim w ciele, by nie traci
===
rukowaną w »Impressions littéraires« (Paris, Hetzel. b. r. str. 76).

↑ w. 48 Pismo! to ] Reskrypt R1.

↑ w. 50 Gdzie lokaj? Przypnij tu! ] Gdzie mam przyczepić, ha R1.

↑ w. 51 A! a! ] A mój R1.

↑ Po w. 51 słów przewraca się niema w R1.

↑ w. 62 zazdroszczą ] śmieją się w R1.

↑ w. 65 w R1: Ha! co to? spojrzał.

↑ w. 67 w R1: głosu niemam.

↑ w. 68 w R1: pódź do mnie, odwraca się tyłem.

↑ w. 73 w R1: Patrz, patrz, szyderczo wyszczerzają zęby.

↑ w. 74 zam. wleciał w R1: wlazł.

↑ ww. 75—80 niema w R1.

↑ w. 81 w R1: jakie to gadzin syki.

 Brak jednej zgłoski w tym wierszu.

↑ w. 83 Brak tu trzech zgłosek.

↑ Po w. 84 Djabły zstępują widomie ] w R1: w zachwyceniu szatan.

↑ w. 85 w R1: Ha, ha, wydrę mu duszę z ciała.

↑ w. 86 w R1: nałożę.

↑ w. 87 w R1: zostawiam.

↑ w. 89 w R1: świat ziemski.

↑ w. 90 w R1: wiecznych mąk.

 Myśl tego wiersza nie jest całkiem jasna.

↑ w. 91 w R1: lecz nie puszczę, uwiążę.

↑ w. 95 zmysłów ] w R1: ciała.

↑ w. 96 w R1: (I pośród towarzyszów zostawić jak w psiarni)

 Znowu do towarzystwa wrócić jak do psiarni.





Tekst jest własnością publiczną (public domain). Szczegóły licencji na stronie autora: Adam Mickiewicz.





SCENA VII

SALON WARSZAWSKI[1]

Kilku wielkich urzędników, kilku wielkich literatów, kilka dam wielkiego tonu, kilku jenerałów i sztabsoficerów: wszyscy incognito piją herbatę przy stoliku. Bliżéj drzwi, kilku młodych ludzi i dwóch starych Polaków. Stojący rozmawiają z żywością. — Towarzystwo stolikowe mówi po francusku, przy drzwiach po polsku.

Przy drzwiach

zenon niemojewski[2] do Adolfa

To i u was na Litwie toż samo się dzieje?



adolf

Ach, u nas gorzej jeszcze, u nas krew się leje!



niemojewski

Krew?



adolf

 Nie na polu bitwy, lecz pod ręką kata,

Nie od miecza, lecz tylko od pałki i bata.



Rozmawiają ciszej

Przy stoliku

hrabia

To bal był taki świetny, i wojskowych wiele?



francuz

Ja słyszałem, że było pusto jak w kościele.



dama

Owszem, pełno —



hrabia

 I świetny?



dama

 O tém mó
===
ciarz swe rymy wypali.

Śliczna byłaby wszystkim słuchaczom przysługa.

Patrz, jak się on zaprasza, jak śmieje się, mruga.

I usta już otworzył jak zdechłą ostrygę,

I oko zwrócił wielkie i słodkie jak figę.[7]



literat do siebie

45 Wychodzą —



do jenerała:

 Długie wiersze, jabym piersi strudził.



jenerał do oficera

Dobrze, że nie chce czyltć, boby nas zanudził.



młoda dama

oddzielając się od grupy młodszej ode drzwi do stolika

A to jest rzecz okropna! — Słuchajcie Panowie!



do Adolfa:

Niechaj Pan tym ichmościom o Cichowskim powie.



oficer wyższy

Cichowski wypuszczony?



hrabia

 Przesiedział lat tyle

50 W więzieniu —



szambelan

 Ja myśliłem, że leżał w mogile.



do siebie:

O takich rzeczach słuchać nie bardzo bezpiecznie,

A wyjść w środku powieści byłoby niegrzecznie.



Wychodzi

hrabia

Wypuszczony? — to dziwna.



adolf

 Nie znaleźli winy.



mistrz ceremonji[8]

Któż tu mówi o winach? Są inne przyczyny —

55 Kto długo był w więzieniu, widział, słyszał wiele —

A rząd ma swe widoki, ma głębokie cele,

Które musi ukrywać. To jest rzecz rządowa —

Tajniki polityczne — myśl gabinetowa.



To się tak wszędzie dzieje — są tajniki stanu —

60 Ale Pan z Litwy, — a! a! — to jesl dziwno Panu.

Panowie na wsi, to tak chcecie o cesarstwie

Wiedzieć wszystko, jak gdyby o swem gospodarstwie.



Uśmiecha się

kamerjunkier

Pan z Litwy i po polsku? Nie pojmuję wcale —

Ja myśliłem, że w Litwie to wszystko Moskale.

65 O Litwie dalibóg! że mniej wiem niż o Chinach —

Constitutionel coś raz pisał o Litwinach;

Ale w innych gazetach francuskich ni słowa.



panna do Adolfa

Niech Pan opowié; to rzecz ważna, narodowa.



stary polak

Znałem starych Cichowskich: uczciwa rodzina;

70 Oni są z Galicyji. Słyszałem, że syna[9]

Wzięli i zamorzyli: mój krewny daleki!

Nie widziałem go dawno. — O ludzie, o wieki!

Trzy pokolenia przeszły, jak nas przemoc dręczy;

Męczyła ojców naszych, — dzieci, wnuków męczy!



adolf

(Wszyscy zbliżają się i słuchają)

75 Zna
===
łem go, będąc dzieckiem. — Był on wtenczas młody,[10]

Żywy, dowcipny, wesół i sławny z urody;

Był duszą towarzystwa; gdzie się tylko zjawił,

Wszystkich opowiadaniem i żartami bawił;



Lubił dzieci i często brał mię na kolana,[11]

80 U dzieci miał on tytuł wesołego pana.

Pamiętam włosy jego: nieraz ręce moje

Plątałem w jasnych włosów kędzierzawe zwoje;[12]

Wzrok pamiętam: musiał być wesoły, niewinny,

Bo kiedy patrzył na nas, zdawał się dziecinny;

85 I patrząc na nas, wabił nas do swéj źrenicy,

Patrząc nań, myśleliśmy, żeśmy rowiennicy.

On wtenczas miał się żenić; — pomnę, że przynosił[13]

Dzieciom dary swej przyszłej i na ślub nas prosił.[14]

Potém długo nie przyszedł, i mówiono w domu,

90 Że niewiedziéć gdzie zniknął, umknął pokryjomu,[15]

Szuka rząd, ale śladu dotąd nie wytropił;[16]

Nakoniec powiedziano: zabił się, utopił.



Policyja dowodem stwierdziła domysły:

Znaleziono płaszcz jego nad brzegami Wisły;

95 Przyniesiono płaszcz żonie; poznała: on zginął;

Trupa nie znaleziono — i tak rok przeminął.[17]

Dlaczegóż on się zabił? Pytano, badano.[18]

Żałowano, płakano: wreszcie — zapomniano.[19]

I minęło dwa lata. — Jednego wieczora,[20]

100 Więźniów do Belwederu wiedziono z klasztora.

Wieczór ciemny i dżdżysty; nie wiem, czy przypadkiem,[21]

Czy umyślnie ktoś był téj procesyji świadkiem:[22]

Może jeden z odważnych Warszawskich młodzieńców,

Którzy śledzą pobytu i nazwiska jeńców;

105 Warty stały w ulicach, głucho było w mieście —[23]

Wtém ktoś[24] z za muru krzyknął: więźnie, kto jesteście?[25]

Sto ozwało się imion: śród nich dosłyszano

Jego imię, i żonie nazajutrz znać dano.

Pisała i latała, prosiła, błagała,

110 Lecz prócz tego imienia nic nie posłyszała.[26]

I znowu lat trzy przeszło bez śladu, bez wieści.[27]



Lecz niewiedziéć, kto szerzył w Warszawie powieści,[28]

Że on żyje, że męczą, że przyznać się wzbrania,[29]

I że dotąd nie złożył żadnego wyznania;

115 Że mu przez wiele nocy spać nie dozwalano,

Że karmiono śledziami 
===
i pić nie dawano;

Że pojono opijum, nasyłano strachy,

Larwy; że łoskotano w podeszwy, pod pachy —

Lecz wkrótce, innych wzięto, o innych zaczęli

120 Mówić; żona płakała, wszyscy zapomnieli.[30]



Aż niedawno przed domem żony, w nocy dzwonią —

Otworzono: Oficer i żandarm pod bronią,

I więzień — On! — Każą dać pióra i papieru,

Podpisać, że wrócony żywy z Belwederu.[31]

125 Wzięli podpis, i palcem pogroziwszy: »jeśli

Wydasz...« i nie skończyli; jak weszli, odeszli.

To on był. — Biegę widzieć; przyjaciel ostrzega:

Nie idź dzisiaj, bo spotkasz pod wrotami szpiega.

Idę nazajutrz, w progu policyjskie draby;

130 Idę w tydzień: on sam mię nie przyjmuje, słaby.[32]

Aż niedawno za miastem w pojeździe spotkałem —[33]

Powiedziano, że to on: bo go nie poznałem.

Utył, ale to była okropna otyłość:

Wydęła go zła strawa i powietrza zgniłość;

135 Policzki mu nabrzmiały, pożółkły i zbladły,[34]

W czole zmarszczki pół wieku, włosy wszystkie spadły.

Witam: on mię nie poznał, nie chciał mówić do mnie;



Mówię, kto jestem: patrzy na mnie bezprzytomnie;

Gdym dawnéj znajomości szczegóły powiadał,

140 Wtenczas on oczy we mnie utopił i badał.

Ach! wszystko, co przecierpiał w swych męczarniach dziennych,

I wszystko, co przemyślił w swych nocach bezsennych:

Wszystko poznałem w jednej chwili z jego oka!

Bo na tém oku była straszliwa powłoka.[35]

145 Źrenice miał podobne do kawałków szklanych,

Które zostają w oknach więzień kratowanych,[36]

Których barwa jest szara jak tkanka pajęcza,

A które, patrząc z boku, świécą się jak tęcza:

I widać w nich rdzę krwawą, iskry, ciemne plamy,[37]

150 Ale ich okiem na wskróś przebić nie zdołamy;

Straciły przezroczystość, lecz widać po wierzchu,[38]

Że leżały w wilgoci, w pustkach, w ziemi, w zmierzchu. —[39]

W miesiąc poszedłem znowu; myśliłem, że zdoła

Rozpatrzyć się na świecie i pamięć przywoła.

155 Lecz tyle tysięcy dni był pod śledztwa próbą,

Tyle tysięcy nocy rozmawiał sam z sobą,

Tyle lat go badały mękami tyrany,[40]
===


Tyle lat otaczały słuch mające ściany,

A całą jego było obroną — milczenie,

160 A całém jego były towarzystwem — cienie:[41]

Że już się nie udało wesołemu miastu[42]

Zgładzić w miesiąc naukę tych lat kilkunastu.[43]



Słońce zda mu się szpiegiem, dzień donosicielem,

Domowi jego strażą, gość nieprzyjacielem.[44]

165 Jeśli do jego domu przyjdzie kto nawiedzić,

Na klamki trzask on myśli zaraz: idą śledzić;

Odwraca się, i głowę na ręku opiéra:

Zdaje się, że przytomność, moc umysłu zbiéra,

Ścina usta, by słowa same nie wypadły,

170 Oczy spuszcza, by szpiegi z oczu co nie zgadły.

Pytany, myśląc zawsze, że jest w swém więzieniu,

Ucieka w głąb’ pokoju i tam pada w cieniu,[45]

Krzycząc zawsze dwa słowa: »nic nie wiem, nie powiem«.

I te dwa słowa jego stały się przysłowiom.

175 I długo przed nim płacze na kolanach żona

I dziecko, nim on bojaźń i wstręt swój pokona.



Przeszłą niewolę lubią opiéwać więźniowie;[46]

Myśliłem, że on ją nam najlepiéj opowie,[47]

Wyda na jaw z pod ziemi i z pod straży zbirów,[48]

180 Dzieje swe, dzieje wszystkich Polski bohatérów.

Bo teraz Polska żyje, kwitnie w ziemi cieniach,

Jéj dzieje na Sybirze, w twierdzach i więzieniach.

I cóż on na pytanie moje odpowiedział?

Że o swoich cierpieniach sam już nic nie wiedział,

185 Nie pomniał! — Jego pamięć zapisana cała,

Jak księga herkulańska pod ziemią spróchniała!

Sam autor zmartwychwstały nie umie w niéj czytać.

Rzekł tylko: będę o to Pana Boga pytać,



On to wszystko zapisał, wszystko mnie opowie.[49]



Adolf łzy ociéra — długie milczenie.[50]

dama młoda[51] do literata

190 Czemu to o tém pisać nie chcecie, Panowie?



hrabia

Niech to stary Niemcewicz w Pamiętniki wsadzi:

On tam, słyszałem, różne szpargały gromadzi.[52]



literat i

To historyja!



literat ii[53]

 Straszna.



kamerjunkier

 Dalibóg wyśmienita



literat i[54]

Takich dziejów słuchają, lecz kto je przeczyta?[55]

195 I proszę, jak opiéwać spółczesne wypadki?

Zamiast mitologiji są naoczne świadki
===
ku: Salon Warszawski — D ma: R. 1823.

↑ Przed w. 1 w D: Młody Niemojewski.

 Zenon Niemojewski, student Uniw. Warsz., jeden z siedmnastu, którzy rzucili się na Belweder w nocy 29 listopada. — Adolf Januszkiewicz ob. obj. do sc. I w. 1 (str. 53).

↑ w. 23 Cichowski ] Machnicki w D. Ręką Mickiewicza poprawione Machnicki na: Cichocki, inna ręka zmieniła ck na wsk. Podobnież w w. 48, 49, 69.

 Cichowski uwolniony? Adolf Cichowski ur. 1794 r. odbył kampanje 1812—14 r. Po upadku Napoleona wyszedł z wojska ze stopniem kapitana. Uwięziony w r. 1822, opuścił więzienie dopiero w 1820 r. Należał do spisku Łukasińskiego. Dzięki milczeniu jego i Łukasińskiego ocaleli inni spiskowcy. Cichowski zmarł na emigracji, w Paryżu 1854 r. Miał tam słynny zbiór starożytności polskich. Jak widać z kopji Domeyki, Mickiewicz właściwie nie Cichowskiego, ale Machnickiego miał na myśli. Kazimierz Machnicki, męczennik sprawy narodowej, ur. w Poznaniu 1780 roku, odbył kampanję r. 1809, bronił Zamościa w 1813 r., organizował wolnomularstwo narodowe. Razem z Łukasińskim stawiony przed sąd wojenny, od 1826—1829 zniósł męczarnie więzienne. Po upadku powstania emigrował, cierpiał straszną nędzę, zmarł w Marsylji 1844 r. O Machnickim i Cichowskim ob. Mościkiego j. w. str. 124—127 i 191.

↑ Po w. 27 Młoda Dama. Współcześni twierdzili, że Mickiewicz miał tu na myśli Klaudję z Dziatyńskich Potocką. Urodzona 1802 r. w Kórniku (W. Ks. Poznańskie) z ojca Fr. Ks. Działyńskiego i matki Justyny z Dzieduszyckich, zmarła w Genewie 8 czerwca 1836 r., gdzie jej wdzięczni rodacy piękny na cmentarzu wznieśli pomnik. Była aniołem opiekuńczym rannych i cholerycznych w r. 1831. Znana jej działalność po upadku sprawy narodowej, na emigracji. Sprzedała wszystkie swe klejnoty za 40.000 złp, aby sumę tę rozdać między ubogich żołnierzy polskich. Chorego Garczyńskiego pielęgnowała aż do ostatniego jego tchu (ob. Korespondencję Mickiewicza). Kilka szczegółów biograficznych zawiera odczyt Felicji z Wasilewskich Boberskiej, mian
===
y we Lwowie 28 listopada 1880 r. a wydrukowany w Wieńcu Pamiątkowym (Album Muz. Nar. w Rapperswylu) 1881 r. p. t. O Polkach w Powstaniu Listopadowem, str. 43—54.

 Ob. Winc. Pola Pamiętnik o liter. p. XIX w., gdzie z uwielbieniem pisze o potężnym wpływie Klaudji na twórczość własną.

↑ Po w. 28 Jenerał. — Wincenty hr. Krasiński, generał wojsk Napoleońskich i Król. Polskiego, ojciec Zygmunta, wydawał słynne obiady, na których ścierali się klasycy z romantykami.

↑ w. 38 przytyk do Ziemiaństwa Kajetana Koźmiana.

↑ ww. 40—44 Charakterystyka ta, zdaniem Krystyna Ostrowskiego, odnosi się do Franc. Sal. Dmochowskiego, głośnego w owych latach literata i dziennikarza-wydawcy.

↑ Po w. 53 Mistrz ceremonji. Jan Żaboklicki, szambelan i mistrz ceremonji przy W. Ks. Konstantym. Ob. Pamiętniki K. Koźmiana, t. III.

↑ w. 70 Galicyji — w D: Wielkopolski; Mickiewicz przekreślił i napisał: Galicyi.

↑ Między w. 74 a 75 czytamy w R1: do intermezzo Adolf Januszkiewicz; w R2:

 adolf januszkiewicz

Mój ojciec, chociaż z Litwy, ma tu kawał ziemi:

Bywałem tu i znam się dobrze z Machnickiemi.

 stary polak

Powiedz Pan, jeżeli Machnickiego znałeś:

Gdzie jest? Co się z nim stało?... Czy Pan go widziałeś?

 adolf januszkiewicz

Znałem go itd. (jak w tekście w. 75);

w D:

 adolf. Wszyscy zbliżają się i słuchają.

Mój ojciec chociaż z Litwy, ma tu kawał ziemi

Bywałem tu i znam się dobrze z Machnackiemi

 stary polak

Powiedz proszę, jeżeli Machnackiego znałeś

Gdzie jest? co się z nim stało — czy Pan go widziałeś...

 Te wiersze Mickiewicz przekreślił, zmieniwszy poprzednio: »Machnackiemi« na »Cichockiemi« i »Machnackiego« na »Cichockiego«; Domeyko znowu poprawił w obu razach c na ws. Mickiewicz przekreśliwszy cztery te wiersze, dopisał przy »Adolfie«: wszyscy zbliżają się i słuchają.

↑ w. 78 opowiadaniem ] przypowieściami R1.

↑ w. 82 jasnych włosów ] bursztynowe R1.

↑ w. 87 miał się żenić ] się ożenił R1.

↑ w. 88 Dzieciom dary swej przyszłej ] Nam cacka od swej żony R1.

↑ w. 90 niew
===
iedzieć gdzie zniknął ] zrobił jakiś spisek D; Mickiewicz przekreślił te słowa i napisał jak w tekście.

↑ w. 91 śladu ] śladów R1, D.

↑ w. 96 Trupa nie znaleziono ] Nie znaleziono trupa R1.

↑ w. 97 pytano, badano ] gadano, płakano R1.

↑ w. 98 Żałowano, płakano ] Dochodzono przyczyny R1.

↑ w. 99 I minęło dwa lata ] Przeminęło lat cztery R1, I minęło lat cztery D; Mickiewicz w D poprawił, jak w tekście.

↑ w. 101 przypadkiem ] przypadek R1.

↑ w. 102 był téj procesyji świadkiem ] śledził, dosyć że był świadek IR1.

↑ w. 103—105 niema w R1.

↑ w. 106 Wtém ktoś ] Człowiek jakiś R1; więźnie, kto jesteście? ] kto jesteście R1.

↑ Po w. 106 następował pierwotnie w R1 wiersz:

Słyszeli głos więźniowie, cichość była w mieście.

↑ Po w. 110 w R1 są dwa wiersze:

Wreszcie za wstawieniem się od Xiężnej Łowickiéj

Za pozwoleniem Xięcia wyznał Lebowicki.

↑ w. 111 trzy ] sześć R1, D; w D poprawiono: sześć na: trzy.

↑ w. 112 w Warszawie powieści ] po Warszawie wieści R1.

↑ w. 113 męczą ] cierpi R1.

↑ w. 120 wszyscy ] inni O1.

↑ w. 124 wrócony ] powrócił R1.

↑ w. 130 on sam mię nie przyjmuje ] a on sam nie przyjmuje R1, aż on sam nie przyjmuje D; w D Mickiewicz poprawił, jak w tekście.

↑ w. 131 Aż niedawno ] Wreszcie pozniej R1.

↑ w. 135 nabrzmiały, pożółkły ] do kości przysechły R1 D.

↑ w. 144 Bo na tém oku była ] Och, była na tem oku R1.

↑ w. 146 Które zostają ] Co zostają się R1.

↑ w. 149 rdzę ] zrdzę R1.

↑ w. 151 po wierzchu ] po blasku R1.

↑ w. 152 w ziemi, w zmierzchu ] w cieniu, w piasku R1.

↑ w. 157 badały mękami ] pytały szpiegi i R1.

↑ w. 160 były ] miłem D; Mickiewicz poprawił na: były.

↑ w. 161 wesołemu miastu ] ludziom ani miastu R1.

↑ w. 162 kilkunastu ] jedynastu R1, D; Mickiewicz w D poprawił jedynastu na: kilkunastu.

↑ Po w 164 w R1 następują dwa wiersze:

Najmilsze dotąd jego towarzystwo cienie

Żywioł jego nieufność, obrona milczenie.

↑ w. 172 Ucieka w głąb pokoju ] Zatknie uszy, w kąt bieży D; Mickiewicz poprawił na: Ucieka w róg pokoju.


===
ąc

 Mówiłem właśnie, Jaśnie Panie.

Że ledwie rzecz zaczęta i sprawa w tym stanie,

W jakim jest chory, kiedy lekarz go nawiedzi



20 I zrobi anagnosin... Mnóstwo uczniów siedzi;[10]

Tyle było śledzenia, żadnego dowodu;

Jeszcześmy nie trafili w samo jądro wrzodu.

Cóż odkryło? wierszyki! Ce sont des maux légers,

Ce sont, można powiedzieć, accidens passagers:

25 Ale osnowa spisku dotąd jest tajemną,

I...



senator z urazą

 Tajemną? — To widzę Panu w oczach ciemno!

I nie dziw, po obiedzie. — Więc signor Dottore,

Adio, bona notte dzięki za perorę![11]

Tajemną! Sam śledziłem i ma być tajemną?

30 I vous osez, docteur, mówić tak przede mną?[12]

Któż kiedy widział u nas formalniejsze śledztwa?



pokazując papiery:

Wyznania dobrowolne, skargi i świadectwa:

Wszystko jest; i tu cały spisek świętokradzki,

Stoi spisany jasno, jak ukaz senacki. —

35 Tajemną! — Za te nudy, owoż co mam w zysku.



doktor

Jaśnie Panie, excusez, któż wątpi o spisku![13]

Właśnie mówię, — że...



lokaj

 Człowiek kupca Kanissyna

Czeka i jakiś Panu rejestr przypomina.



senator

Rejestr? — jaki tam rejestr? kto?



lokaj

 Kupiec Kanissyn,

40 Co mu Pan przyjść rozkazał...



senator

 Idźże precz, sukisyn!

Widzisz, że ja zajęty.



doktor do lokajów:

 A głupie bestyje,

Przychodzić! — Pan senator, widzisz, kawę pije.



sekretarz, wstając od stolika

On powiada, że jeśli Pan zapłatę zwleka,

On zrobi proces.



senator

 Napisz grzecznie, niechaj czeka.



Zamyśla się

45 A propos, — ten Kanissyn, trzeba mu wziąć syna

Pod śledztwo. — Oj, to ptaszek!



sekretarz

 To mały chłopczyna



senator

Oni to wszyscy mali: ale patrz w ich serce;

Najlepiej ogień zgasić, dopóki w iskierce.



sekretarz

Syn Kanissyna w Moskwie.



senator

 W Moskwie? A, voyez vous,[14]

50 Emissaryjusz klubów? — Czas zabieżéć temu,

Wielki czas.



sekretarz

 On podobno u kadetów służy.



senator

U kadetów? — Voyez vous? on tam wojsko burzy.



sekretarz

Dzieckiem z Wilna wyjechał.



senator

 
===
 słówek odkrywa się wiele:

Widać, że ci uczniowie jego przyjaciele.



senator

C’est juste. Jaki upór![29]



doktor

 Właśnie powiedziałem

90 Jaśnie Panu, że młodzież zarażają szałem,

Ucząc ich głupstw: na przykład, starożytne dzieje!

Któż nie widzi, że młodzież od tego szaleje.



senator wesoło

Vous n’aimez pas l’histoire? Ha, ha, un satirique[30]

Aurait dit, że boisz się devenir historique.[31]



doktor

95 I owszem, uczyć dziejów: niech się młodzież dowie,

Co robili królowie, wielcy ministrowie...



senator

C’est juste.



doktor ucieszony

 Właśnie mówię, widzi Pan Dobrodziéj,

Że jest sposób wykładać dzieje i dla młodzi:

Lecz poco zawsze prawić o republikanach,

100 Zawsze o Ateńczykach, Spartanach, Rzymianach?



pelikan do jednego ze swych towarzyszów, pokazując doktora

Patrz, patrz, jak za nim łazi pochlebca przeklęty,

I wścibi mu się w łaskę — Co to za wykręty!



Podchodzi do Doktora

Ale cóż o tem mówić, czy to teraz pora?

Zważ-no, czy można nudzić Pana senatora?



lokaj do senatora

105 Czy Pan rozkaże wpuścić te panie — kobiety —

Pan wié — co wysiadają tu codzień z karety.

Jedna ślepa, a druga —



senator

 Ślepa? Któż to ona?



lokaj

Pani Rollison.[32]



pelikan

 Matka tego Rollisona.



lokaj

Codzień tu są.[33]



senator

 Odprawić było —



doktor

 Z Panem Bogiem!



lokaj

110 Odprawiamy; lecz siada i skwiérczy pod progiem.

Kazaliśmy brać w areszt: ze ślepą kobiétą



Trudno iść; lud się skupił, żołnierza wybito.[34][35]

Czy mam wpuścić?[36]



senator

 E! rady sobie dać nie umiész!

Wpuścić; tylko aż do pół schodów — czy rozumiész?

115 A potem ją sprowadzić — aż w dół: o tak (z giestem) tęgo,

Żeby nas nie nudziła więcej swą włóczęgą,[37]



Drugi lokaj wchodzi i oddaje list Bajkowowi

No, czegóż stoisz, pódźże —[38]



bajkow

 Elle porte une lettre.[39]

 (Oddaje list)



senator

Któżby to za nią pisał?



bajkow

 La princesse peut-être.[40]



senator czyta

Księżna! Skąd jej to przyszło? Na kark mi ją wpycha.


===
120 Avec quelle chaleur! — Wpuścić ją do licha![41][42]



Wchodzą dwie damy i ksiądz Piotr

pelikan do Bajkowa:

To stara czarownica, mère de ce fripon.[43]



senator grzecznie

Witam, witam. Któraż z Pań jest Pani Rollison?[44]



p. rollisonowa z płaczem

Ja — Mój syn! Panie Dobrodzieju...[45]



senator

 Proszę — chwilę.

Pani masz list, a pocóż przyszło tu Pań tyle?



druga dama

125 Nas dwie.



senator do drugiéj[46]

 I pocóż Panią mam tu honor witać?



druga

Pani Rollison trudno drogi się dopytać,[47]

Nie widzi —



senator

 Ha! nie widzi — a to wącha może?[48]

Bo codzień do mnie trafia.[49]



druga

 Ja tu ją przywożę,

Ona sama i stara i nie bardzo zdrowa.



p. rollisonowa

130 Na Boga...



senator

 Cicho, (do drugiéj) Pani któż jesteś?[50]



druga

 Kmitowa



senator

Lepiéj siedź w domu i miéj o synach staranie.

Jest na nich podejrzenie.



kmitowa bladnąc

 Jakto, jakto? Panie![51]



Senator śmieje się

p. rollisonowa[52]

Panie! litość! — Ja wdowa! Panie senatorze![53]

Słyszałam, że zabili. — Czyż można, mój Boże!

135 Moje dziecko! — Ksiądz mówi, że on jeszcze żyje:

Ale go biją, Panie! Któż dzieci tak bije! —[54]

Jego zbito — zlituj się — po katowsku zbito. (Płacze)



senator

Gdzie? kogo? — Gadaj przecie po ludzku, kobiéto!



p. rollisonowa[55]

Kogo? Ach dziecko moje! Mój Panie — ja wdowa —

140 Ach, wieleż to lat, póki człek dziecko wychowa!

Mój Jaś już drugich uczył: niech Pan wszystkich spyta,

Jak on uczył się dobrze. — Ja biédna kobiéta!

On mnie żywił ze swego szczupłego dochodu —

Ślepa — on był mnie okiem — Panie, umrę z głodu.[56]



senator

145 Kto poplótł, że go bili, nie wyjdzie na sucho.[57]

Kto mówił?



p. rollisonowa

 Kto mnie mówił?... ja mam matki ucho.[58]

Ja ślepa: teraz w uchu cała moja dusza,

Dusza matki. — Wiedli go wczora do ratusza;

Słyszałam —



senator

 Wpuszczono ją?



p. rollisonowa

 Wypchnęli mię z progu,[59]

150 I z bramy, i z dziedzińca. Siadłam tam na rogu,[60]

Pod murem; — mury gru
===
be — przyłożyłam ucho —

Tam siedziałam od rana. — W północ w mieście głucho,



Słucham — w północ, tam z muru — nie, nie zwodzę siebie,[61]

Słyszałam go, słyszałam, jak Pan Bóg na niebie;

155 Ja głos jego słyszałam uszami własnemi —[62]

Cichy, jakby z pod ziemi, jak ze środka ziemi.

I mój słuch wszedł w głąb’ muru, daleko, głęboko:

Ach, daléj poszedł, niźli najbystrzejsze oko.[63]

Słyszałam — męczono go! —



senator

 Jak w gorączce bredzi![64]

160 Ale tam, moja Pani, wielu innych siedzi!



p. rollisonowa

Jakto? — Czyż to nie był głos mojego dziecięcia?

Niema owca pozna głos swojego jagnięcia

Śród najliczniejszej trzody, — Ach to był głos taki! —

Ach, dobry Panie, żebyś słyszał raz głos taki,

165 Tybyś już nigdy w życiu spokojnie nie zasnął!



senator

Syn Pani zdrów być musi, gdy tak głośno wrzasnął.



p. rollisonowa pada na kolana

Jeśli masz ludzkie serce...



Otwiérają się drzwi od sali. Słychać muzykę. Wbiega panna, ubrana jak na bal

panna

 Monsieur le sénateur —[65]

O! je vous interromps... On va chanter le choeur

De Don Juan, et puis le concerto de Herz...[66][67]



senator

170 Herz! choeur! Tu także była mowa około serc.[68]



Vous venez à propos, vous, belle comme un coeur![69]

Moment sentimental! Il pleut ici des coeurs.[70]



do Bajkowa:

Żeby le grand duc Michel ten kalambur wiedział,[71]

Ma foi, to jużbym dawno w Radzie państwa siedział.[72]



do Panny:

175 J’y suis — dans un moment.[73]



p. rollisonowa

 Panie, nie rzucaj nas

W rozpaczy! Ja nie puszczę...



Chwyta za suknię

panna

 Faites-lui donc grâce![74]



senator

Diable m’emporte, jeśli wiem, czego chce ta jędza.[75]



p. rollisonowa

Chcę widzieć syna.



senator z przyciskiem

 Cesarz nie pozwala.[76]



x. piotr

 Księdza!



p. rollisonowa

Księdza przynajmniéj poślij: syn mój prosi księdza,

180 Może kona! — Gdy ciebie płacz matki nie wzruszy:[77]

Bój się Boga! dręcz ciało, ale nie gub duszy.



senator[78]

C’est drôle! Kto te po mieście wszystkie plot
===
ki nosi?[79]

Kto Wać Pani powiedział, że on księdza prosi?



p. rollisonowa pokazując Księdza Piotra

Ten ksiądz poczciwy mówił. On tygodni tyle[80]

185 Biega, błaga; lecz nie chcą wpuścić i na chwilę,

Spytaj księdza, on powié...



senator patrząc bystro na Księdza

 To on wié? poczciwy —

No zgoda, zgoda, — dobrze, — Cesarz sprawiedliwy:

Cesarz księży nie wzbrania; owszem sam posyła,[81]

Aby do moralności młodzież powróciła.[82]

190 Nikt jak ja religiji nie ceni, nie lubi — (Wzdycha)[83].

Ach! ach! Brak moralności, to, to młodzież gubi!

Eh bien, żegnam więc Panie.



p. rollisonowa do Panny:

 Ach, panienko droga![84]

Wstaw się ty jeszcze za mną, ach na rany Boga![85]

Mój syn mały! — rok siedzi o chlebie i wodzie,

195 W zimném, ciemném więzieniu, bez odzieży, w chłodzie...[86]



panna[87]

Est-il possible?[88]



senator w ambarasie

 Jakto, jakto? on rok siedział?

Jakto? 'Imaginez-vous — jam o tém nie wiedział![89]



do Pelikana:

Słuchaj, trzeba tę sprawę najpierwéj rozpatrzyć:

Jeśli to prawda, uszy komisarzom natrzéć.



do Rollisonowej:

200 Soyez tranquille, przyjdź tu o siódméj godzinie.[90]



p. kmitowa[91]

Nie płacz tak, Pan Senator nie wié o twym synie;

Jak się dowie, obaczysz, może oswobodzi.



p. rollisonowa[92] uradowana

Nie wié?... chce wiedziéć? O, niech mu Pan Bóg nagrodzi!



Ja to zawsze mówiłam ludziom: być nie może

205 Tak okrutny, jak mówią: on stworzenie Boże,

On człowiek, jego matka mlekiem wykarmiła —

Ludzie śmieli się: widzisz, jam prawdę mówiła.



do Senatora:

Tyś nie wiedział. Te łotry wszystko tobie tają.

Wierz mi, Panie, tyś łotrów otoczony zgrają!

210 Nie ich pytaj, nas pytaj: my wszystko powiémy,

Całą prawdę —



senator śmiejąc się[93]

 No, dobrze, o tém pomowiémy:

Dziś niémam czasu, adieu — Księżnéj powiedz Pani,

Że co można, to wszystko każę zrobić dla niéj.



grzecznie:

Adieu, Madame Kmit, adieu — co mogę, to zrobię.[94]



do Księdza Piotra:[95]

215 Waść, Księże, zostań; parę słów mam szepnąć to
===
sarza każę: słyszysz, mnichu?

285 Mnichu! Czy ty słyszałeś o ruskim batogu?



do Sekretarza:

Zapisz, że milczał.

 do Księdza: Wszak ty służysz Panu Bogu —

Znasz ty teologiją? — Słuchaj, teologu:[138]

Wiész ty, że wszelka władza od Boga pochodzi?[139]

Gdy władza każe mówić, milczéć się nie godzi.



Ksiądz milczy

290 A czy wiész, mnichu, że ja mógłbym cię powiesić,

I obaczym, czy przeor potrafi cię wskrzesić.[140]



x. piotr

Jeśli kto władzę cierpi, nie mów, że jéj słucha:

Bóg czasem daje władzę w ręce złego ducha.



senator

Jeżeli cię powieszę, a cesarz się dowié,

295 Żem zrobił nieformalnie: a wiész, co on powié?

»Ej senatorze, widzę, że się już ty bisisz«.[141]

A ty mnichu, tymczasem jak wisisz, tak wisisz!

Pódźno bliżej, ostatni raz będę cię badał:

Wyznaj, kto tobie o tém biciu rozpowiadał?

300 He? — Milczysz? Już od Boga ty się nie dowiedział —[142]

Któż mówił? — Co? — Bóg? — anioł? — djabeł?



x. piotr

 Tyś powiedział.



senator obruszony

Tyś! — mnie mówić tyś? — tyś — tyś... ha, mnich!



doktor

 Ha, kapcanie!

Mówi się Panu — Jaśnie Oświecony Panie!



do Pelikana:

Naucz go tam jak mówić. Ten mnich widzę z chléwa.

305 Daj mu tak — (Pokazuje ręką)



pelikan daje Księdzu policzek

 Widzisz, ośle, Senator się gniéwa!



ksiądz do Doktora:

Panie, odpuść mu, Panie, on nie wié, co zrobił!

Ach bracie, tą złą radą tyś sam się już dobił.[143]

Dziś ty staniesz przed Bogiem.



senator

 Co to?



bajkow

 On błaznuje.[144]

Daj mu jeszcze raz w papę, niech nam prorokuje.



daje ma szczutkę[145]

x. piotr

310 Bracie! I ty poszedłeś za jego przykładem!

Policzone dni twoje, pójdziesz jego śladem.[146]



senator

Hej, posłać po Botwinkę! Zatrzymać tu klechę!

Ja sam będę przy śledztwie, będziem mieć uciechę:

Obaczym, czy on będzie milczał tak upornie.

315 Ktoś go namówił.[147]



doktor

 Właśnie przedstawiam pokornie,

To jest rzecz umówiona, i te wszystkie spiski[148]

Kieruje, jak wiem pewnie, Książę Czartoryski.[149]



senator sch
===
wytuje się z krzesła

Que me dites vous là, mon cher, o Książęciu?[150][151]

Impossible —[152]



do siebie:

 Kto wié — eh! — Śledztwo lat dziesięciu,

320 Nim się książę wyplącze, jeśli ja go splątam.



do Doktora:

Skądże wiész?



doktor

 Dawno, czynnie, sprawą się zaprzątam.



senator

I Pan mnie nie mówiłeś?



doktor

 Jaśnie Pan nie słuchał:

Ja mówiłem, że ktoś to ten pożar rozdmuchał.



senator

Ktoś! ktoś! Ale czy Książę?



doktor

 Mam ślad oczywisty,

325 Mam doniesienia, skargi i przejęte listy.[153]



senator

Listy Księcia?



doktor

 Przynajmniej jest mowa o Księciu[154]

W tych listach, i o całém jego przedsięwzięciu,[155]

I wielu profesorów — a główném ogniskiem

Jest Lelewel. On tajnie kieruje tym spiskiem.[156]



senator do siebie

330 Ach, gdyby jaki dowód! choćby podejrzenie,

Ślad dowodu, cień śladu, choćby cieniów cienie!

Nieraz już mi o uszy obiła się mowa:

To Czartoryski wyniósł tak Nowosilcowa.

Obaczym teraz, kto z nas będzie mógł się chwalić:

335 Czy ten, co umiał wynieść, czy ten, co obalić.[157]



do Doktora:

Pójdź, que je vous embrasse! A! a! to rzecz inna![158]



Ja wraz zgadnąłem, że to sprawa nie dziecinna;

Ja wraz zgadnąłem, że to jest Książęcia sztuka.[159]



doktor poufale[160]

I Pan zgadnął? Zjé djabła, kto Pana oszuka.



senator poważnie[161]

340 Choć ja wiem o tém wszystkiem, Panie Radzco stanu;

Jeśli odkryć dowody udało się Panu,

Écoutez, daję Panu sanatorskie słowo:[162]

Naprzód pensyję roczną powiększę połową,[163]

I tę skargę za dziesięć lat służby policzę;

345 Potém może starostwo, dobra kanonicze,

Order — kto wie? Nasz cesarz wspaniale opłaca;

Ja go sam będę prosił, już to moja praca.[164]



doktor

Mnie też to kosztowało niemało zabiegów;

Ze szczupłéj mojej płacy opłacałem szpiegów;[165]

350 A wszystko z gorliwości o dobro cesarza.



senator biorąc go pod rękę[166]

Mon cher, idź zaraz, weźmij mego sekretarza.



do Sekretarza:[167]

Wziąć te wszystkie papiery i opieczętować;



do Dokt
===
. Umarł w roku 1873 na Żmudzi, w majątku własnym Pelikany. — Ob. Mościckiego j. w. str. 134—139 i 192.

↑ w. 69 w D: choruje.

— Eh bien? = Więc cóż?

↑ w. 71 Botwinko, wileński prokurator gubernjalny, niegodziwiec, ob. Mościckiego, j. w. str. 43—46.

— Bajkow Leon, cynik, szambelan itd. Sam się opisał w pornograficznym Pamiętniku, który wydał A. Kraushar we Lwowie 1893 r.

↑ w. 74 Parions = załóżmy się; ze trzy ] cztery D.

↑ w. 75—76 Trois cents coups, et vivant? Trois cents coups, le coquin: Trois cents coups, sans mourir? — quel dos de jacobin! = Trzysta kijów i żyje? Trzysta kijów, a to łotr! Trzysta kijów i nie skonał? Cóż to za jakobińskie plecy! (plecy zaciekłego rewolucjonisty).

↑ ww. 75—76 w D: Quatre cents coups et il vit, quatre cents coups, quel coquin! Quatre cents coups et pas mort, quel dos de jacobin!

↑ w. 77—79 la vertu cutannée! Surpasse tout... une peau mieux tannée! Je n’y conçois rien! Ha, ha, mon ami = doskonałość skóry przewyższa wszystko... ma skórę lepiej wygarbowaną! Nie pojmuję tego wcale! Ha, ha, mój przyjacielu.

↑ w. 81 honnête soldat ] fidèle Russe w D.

↑ w. 81—82 Un honnête soldat en serait mort dix fois! Quel rebelle! — Uczciwy żołnierz byłby od tego dziesięć razy skonał. Co za buntownik!

↑ w. 82 un homme de bois: = człowieczek z drewna.

↑ w. 84 figurez vous? = wyobraź Pan sobie!

— w D: Czterysta kijów dziecku!

↑ w. 89 C’est juste = to racja; słusznie.

↑ w. 93 Vous n’aimez pas ] Vous n’êtes pas pour w D.

↑ w. 93—94 Vous n’aimez pas l’histoire? Ha, ha, un satirique Aurait dit... devenir historique = Pan nie lubisz historji? Ha, ha, satyryk powiedziałby, że boisz się stać figurą historyczną.

↑ w. 108 Pani Rollison: w R2 i D — Mollison.

↑ w. 109 w R1: lokaj: Codzień tu są. — senator: Odprawić było s Panem Bogiem.

↑ w. 112 w R1: lud zbiegł się, hałas i straż odeszła wybitą.

↑ Przed w. 113 w R1: Milczenie.

↑ w. 113 mam ] ją R1.

↑ Po w. 116 w R1: Oddają list sekretarzowi, ten czyta i mówi do Bajkowa.

↑ w. 117 w R1: No czeg
===
s m’annoncez ça vous jolie D. Ręka kobieca napisała ołówkiem jak w tekście. — Mickiewicz atramentem po ołówku jeszcze raz to napisał.

↑ w. 171—172 Vous venez à propos, vous, belle comme un coeur! Moment sentimental! Il pleut ici des coeurs = Przychodzi Pani w sam raz, Pani tak piękna jak serce! chwila pełna czułości! Tu serc jak deszczu.

↑ w. 173 Kalambur ] calambur D: Mickiewicz poprawił na: moj koncept, przekreślił i restytuował: Kalambur.

— le grand duc Michel = wielki książę Michał.

— Kalambur = calembour, gra wyrazów równobrzmiących, ale o rożnem znaczeniu.

↑ w. 174 Ma foi = jako żywo.

↑ w. 175 J’y suis — dans un moment = Jestem tam za chwilkę.

↑ w. 176 Faites-lui donc grâce ] Faites donc lui cette D. Ręka kobieca ołówkiem poprawiła na tekst drukowany. Por. uw. do 171.

— Faites-lui donc grâce! = Zrób Pan jej łaskę.

↑ w. 177 Diable m’emporte = Niech mnie djabeł porwie.

— jeśli wiem ] si je sais D.

↑ w. 178 w R1: mollison: (wpuść mię do syna) Chcę widzieć syna. senator: Cesarz nie pozwala. mollison: Xiędza.

— [s przyciskiem ] dopisał Mickiewicz w D.

↑ w. 180 nie wzruszy ] nieruszy R1.

↑ Po 181 w R1: Panna płacze, Senator w ambarasie.

↑ w. 182 C’est drôle! = To zabawne,

↑ w. 184—186 w R1: mollison: Ten xiądz poczciwy mówił. senator, patrząc na xiędza: to on wie poczciwy.

↑ w. 188 w R1 xiędzy nie broni.

↑ w. 189 w R1 Ażeby młodzież do moralności wróciła.

↑ w. 190 Nikt jak ] Nikt więcej iak R1.

↑ w. 192 P. Rollisonowa ] Mollison R1.

↑ w. 193 jeszcze za mną ] za mną ieszcze R1.

↑ w. 195 odzieży ] pościeli R1.

↑ Po w. 195 w R1: (Jeśli masz serce panie).

↑ w. 196 possible? ] possible, Monsieur? D. wyraz »Monsieur« zmazany.

— Senator w ambarasie ] Senator do Pelikana R1.

— Est-il possible? = Czyż to możliwe?

↑ w. 197 Imaginez-vous = Wystawcie sobie.

— Imaginez-vous ] i ia nic nie wiem R1.

↑ w. 200 w R1: Soyez tranquille dam odpowiedź o szóstej godzinie. Patrzy na zegarek.

— Soyez tranquille = Bądź Pani spokojną.

↑ Po w. 200 p. Kmitowa ] Gu
===
n peu R1.

↑ Po w. 257 niema inscenizacji w R1.

↑ w. 258 w R1: tę Zosię, tę panienkę (otwierają się drzwi) tam patrzaj czerwoną.

↑ w. 259 avec an teint si délabré! — z cerą tak zniszczoną.

— w R1 i D: Diable, pan młody, tu as un teint si cadavreux. Ręką kobiecą poprawiono w D na obecne brzmienie tekstu.

↑ w 260 jak Tyber à Capré = jak cesarz Tyberjusz na wyspie Capri.

↑ w. 261 mogli pannę ] Zosię mogli R1.

↑ w. 262 wymusić D: poprawił Mickiewicz jak w tekście.

↑ w. 263 parions = załóżmy się.

— ja z nią ] z nią R1.

↑ w. 265 lub na ] albo R1.

↑ w. 266 c’est beau = to pięknie.

↑ w. 267 Spytaj ] spytaj się R1; jeżeli ] jeśli R1.

↑ w. 269 On ma l’air d’un poète ] on ma les yeux d’un poete D.

— quelle figure! — On ma l’air d’un poète = co za postawa! On wygląda na poetę.

↑ w. 269—270 w R1:

Patrz no quelle figure les yeux d’un poète

Czy ty kiedy widziałeś une (aussi grosse tête) regard jaussi bete.

↑ w. 270 un regard aussi bête? = spojrzenie tak głupie.

↑ w. 272 w R1: xiądz Nie piję — no mój xięże pódź

xiądz piot jestem braciszek.

↑ w. 275 w R1: Bo to waszeć z wieściami chodziłeś do matki.

↑ w. 276 a oto ] i oto R1.

↑ w. 278 w R1: Postrzegłeś i zamilknął he, nieodpowiada.

↑ w. 279 bractwo twe? ] mieszkasz, he — R1.

↑ w. 281 Rollison ] Molleson R1.

↑ w. 286—287 w R1:

(x. piot:) (Cesarskie Cesarzowi boskie Panu bo)

Napisz że milczał, (tęgiś bracie daj go bogu)

 to ty widzę służysz bogu

↑ w. 288 Wiesz ty ] A wiesz R1.

↑ Po w. 291 następują w R1 dwa wiersze, zaraz przekreślone

Cesarz powie, Senator, ty się widzę zbisisz

A ty mnichu tymczasem iak wisisz tak wisisz

 Potem bez zaznaczenia, że to Ks. Piotr je wygłasza, czytamy w R1 wiersze 292—3.

↑ w. 296 Bisisz, z rosyjskiego biesit’sia, wściekać się, szaleć.

↑ ww. 300—305 w R1:

He milczysz iuz (ci tobie Pan Bog nie pow

 ci od boga tyś się nie dowiedział

 No ktoż, ktoż może Pan Bog, anioł

 piotr Tyś powiedział

 Ty mnie nazwać, ty, zapisz

 doktor Ha kapcanie

 Mówi się Panu Jaśnie Oświecony
===
 Panie

Do pelikana naucz go tam jak mówić ten mnich widzę

z chlewa daj mu tak

 Pelikan bije w policzek

 widzisz, widzisz, Senator się gniewa,

 xiądz piot do doktora

↑ w. 307 już dobił ] dobił R1.

↑ w. 308 w R1: Dziś ty staniesz przed bogiem

 senator — co to?

 doktor on błaznuje

↑ Po w. 309 uwagi: (Daje mu szczutkę) niema w R1.

↑ ww. 310—311 niema w R1.

↑ w. 315 namówił ] w R1 zrazu: pewnie podmowił; przekreślone następnie.

— w R2 i D: doktor Właśnie przedstawiam pokornie...

 senator odwraca się

 doktor do siebie

Znowu mnie nie chce słuchać!... Niech mnie co bądź spotka:

Niema rady — chwyćmy się ostatniego środka.

 Do Senatora

Te wiersze w D przemazane.

↑ w. 316 To jest ] Że to R1.

↑ w. 317 Książę Adam Jerzy Czartoryski, ur. 1770, wówczas Kurator Uniw. Wileńskiego, późniejszy prezes Rządu Narod. w r. 1831. Ob. korespondencję jego z J. Twardowskim, rektorem Uniw. Wil. (Poznań, 1809) i Mościckiego W. i W. Indeks. — Na emigracji Czartoryski był kierownikiem duchowym narodu przez lat trzydzieści, aż do śmierci w r. 1861.

↑ w. 318—324 w R1: Qu’-est-ce que Vous me dites mon cher o xiążęciu.

doktor

 (o długo, długo musiałem się krzątać)

masz ślady — E E (śledztwo) to jest trzeba na to lat dziesięciu

Nim się xiąże wyplącze, jeśli ia go wplątam.

Skądże wiesz

doktor: od roku iuż się tem zaprzątam

Nareszcie wynalazłem mam ślad oczewisty.

↑ w. 318 w D: Qu’-est-ce que Vous me dites; ręka kobieca poprawiła jak w tekście.

↑ w. 318—319 Que me dites vous là mon cher... Impossible = Co mi Pan mówisz, mój drogi, to niemożliwe.

↑ w. 325 i ] mam R1.

↑ w. 326 w R1: pisane do Xięcia.

— przejęte listy, ob. Mościckiego j. w., str. 167—170.

↑ w. 327 w R1: Odkrywając jego wszystkie przedsięwzięcia.

↑ w. 329 Lelewel Joachim (1766—1861), znakomity historyk, dwoma nawrotami w Wilnie, jako prof. hist. powszechnej w Uniwersytecie, (1815—1819 i 1821—1824). Ob. tom I monografji A. Śliwińskiego (Warszawa 1918).

↑ ww. 330—335 niema w R1.

↑ w. 336 Pójdź ] Venez R1 D
===
, Mickiewicz przekreślił i poprawił jak w tekście; Pójdź O1.

— que je vous embrasse! = niech cię uściskam.

↑ w. 337—338 w R1:

Jam się domyślał że to nie sprawa dziecinna

Ja zaraz odgadnąłem, że to Xięcia sztuka.

↑ Po w. 338 poufale ] niema w R1, dopisane ręką Mickiewicza w D.

↑ Po w. 339 poważnie ] niema w R1; dopisane, ręką Mickiewicza w D.

↑ Écoutez - słuchaj.

↑ w. 343 pensyję roczną ] des appointements R1.

↑ w. 347 w R1: ja będę prosił iuż to moja będzie praca.

↑ w. 349 płacy ] pracy D.

↑ Po w 350 biorąc ] bierze R1.

↑ Po w. 351 wydania nie mają żadnej wskazówki, natomiast w R1 czytamy: Do sekretarza. Wprowadziliśmy to do tekstu, aby uczynić zrozumiałym wiersz 352. Między 352 a 353 niema w R1 uwagi: Do doktora, znajdującej się w wydaniach.

↑ w. 353 trutynować ] (trutynować) rezolwować R1.

↑ ww. 354—362 niema w R1, zamiast czego czytamy tam:

Czekam o ósmej wrócę o ósmej do miasta.

↑ ww. 354—355 niema w D, brak również następującej uwagi: zamyśla się.

↑ w. 363 Co ] Coż R1.

↑ w. 364 w R1: Il est cinq heures.

 doktor

 ledwie oczom wierzę.

↑ w. 365 indeks = wskazówka na zegarku.

↑ Między 365 a 366 w R1 i D: (słucha).

↑ w. 370 tobie ] o tobie R1.

↑ Po w. 371 w R1: Xiądz do Dok

↑ w. 372 różnemi ] wszystkiemi R1.

↑ w. 373 w R1: senator

Ha, ten braciszek widzę on ma minę szpiega.

↑ Po 373 inscenizacja w R1:

Drzwi otwierają się muzyka senator wchodzi.

↑ Wierszy 374—377 niema w R1.

↑ w. 374 można ] godzi się D; Mickiewicz skreślił i napisał, jak w tekście Ah! mon cher ] Monsieur le D; Ołówkiem ręka kobieca poprawiła, Mickiewicz atramentem napisał, jak w tekście.

↑ w. 374 c’est indigne! Ah! mon cher sénateur = to nie godzi się... ach, mój drogi senatorze...

↑ w. 375 Vraiment, c’est un malheur = na prawdę, to nieszczęście...

↑ ww. 378—383 znaczą po polsku: senator: Przepraszam, tysiąckrotnie przepraszam, byłem bardzo zajęty. Co widzę? menuet? doskonale ugrupowany. To mi przypomniało dni mej młodości! księżna: To tylko niespodzianka. senator: 
===
etnika:[9]

 Tańczy senator, czy widzicie?

 Ej, sowietniku? pódźmy w tan!



sowietnik

 Uważaj, czy to przyzwoicie,

 Byś ze mną tańczył Pan.



regestrator

400  Ale tu znajdziem kilka dam.



sowietnik

 Ale nie o to idzie rzecz:

 Ja sobie wolę tańczyć sam,

 Niż z tobą — pódźże precz.



regestrator

 Skądże to?



sowietnik

 Jestem sowietnikiem.[10]



regestrator

405  Ja jestem officerski syn.



sowietnik

 Mój Panie, ja nie tańczę z nikim,

 Kto ma tak niski czyn.



do Półkownika:

 Pódź Półkowniku, pódźże w taniec:

 Widzisz, że tańczy sam senator.



półkownik

410  Jaki tam gadał oszarpaniec? (pokazując Regestratora)



sowietnik

 Kolleski regestrator!



półkownik

 Ta szuja istne jakóbiny!



dama do Senatora:

 Jak ślicznie, lekko tańczysz Pan.



sowietnik z gniéwem[11]

 Jak tu pomieszały się czyny!



dama

415  Il crèvera dans l’instant.



lewa strona chórem

damy

 Ah, quelle beauté! quelle grâce![12]



mężczyźni

 Jaka to świetność, przepych jaki!



prawa strona chórem

mężczyźni

 Ach łotry, szelmy, ach łajdaki!

 Żeby ich piorun trzasł!



senator tańcząc, do Gubernatorowej:

420  Chcę zrobić znajomość starosty.

 On piękną żonę, córkę ma:

 Ale zazdrośny —



gubernator biegnąc za Senatorem

 To człek prosty;

 Niech Pan to na nas zda.[13]



podchodzi do Starosty

 A żona Pańska?



starosta

 W domu siedzi.[14]



gubernator

425  A córki?



starosta

 Jedną tylko mam.



gubernatorowa

 I córka balu nie odwiedzi!



starosta

 Nie.



gubernatorowa

 Pan tu sam?



starosta

 Ja sam.



gubernator

 I żona nie zna Senatora?[15]



starosta

 Dla siebie tylko żonę mam.



gubernatorowa

430  Chciałam wziąć córkę pańską wczora.



starosta

 Usłużność Pani znam.



gubernator

 Tu w menuecie para zbywa:

 Senator potrzebuje dam.



starosta

 Moja córka w parach nie bywa:

435  Jéj parę znajdę sam.



gubernatorowa

 Mówiono, że tańczy i grywa;

 Senator chciał zaprosić sam.



starosta

 Widzę, że pan senator wzywa

 Naraz po kilka
===
 dam.



lewa strona chórem

440  Jaka muzyka, jaki śpiew![16]

 Jak pięknie meblowany dom!



prawa strona chórem

 Te szelmy z rana piją krew,

 A po obiedzie róm.



sowietnik, pokazując senatora

 Drze ich, to prawda, lecz zaprasza:

445  Takiemu dać się drzéć nie żal.



starosta

 Po turmach siedzi młodzież nasza:[17]

 Nam każą iść na bal.



officer rossyjski do Bestużewa:

 Nie dziw, że nas tu przeklinają:

 Wszak to już mija wiek,

450  Jak z Moskwy w Polskę nasyłają

 Samych łajdaków stek.



student do officera:[18]

 Patrz, jak się Bajkow, Bajkow rucha:

 Co to za mina, co za ruch?

 Skacze, jak po śmieciach ropucha,[19]

455  Patrz, patrz, jak nadął brzuch.

 Wyszczérzył zęby; nazbyt łyknął.

 Patrz, jak otwiera gębę on.[20]

 Słuchaj, ach słuchaj: Bajkow ryknął.



(Bajkow nóci) — do Bajkowa:

 Mon général, quelle chanson![21][22]





↑ Po 383 w nagłówku BAL ] niema w D.

↑ Po w. 383 znajdujemy w R1 całkiem odmienny początek »Balu«, sceny śpiewanej. Inscenizacji brak. Ustępy w R1 należące do siebie, odnajdujemy w wydaniach na różnych miejscach.

↑ Wiersze 384—502 znajdują się osobno w R1 na dalszych kartkach (25b—27b).

↑ Wierszom 384—512 odpowiada w R1 i następujący ustęp:

 menuet z don juana

(Nowosilcow) Bajkow śpiewa:

 Ah quel honneur, quel, bonheur

 Ah monsieur le senateur

 Je suis votre très humble serviteur

 Berangera

nagle muzyka gra zjawienie się komandora

 senator

Co to jest

 wszyscy

 co to co to

 senator

 Zmylili się — pałki

 bajkow

 Bo to mieli grać różne z opery kawałki

 Oni niezrozumieli i stąd zamieszanie.

 mollison wpada ślepa

Precz, precz, co to jest, puszczaj, ha ty tyranie.

↑ w. 386 ślicznie, lekko ] lekko ślicznie R1.

↑ Po w. 386 Na stronę ] Do Partnera R1.

↑ w. 387 Il crévera dans instant = pęknie za chwilę.

↑ ww. 388—412 w R1: cavaler

 Patrz jak on łasi się i liże,

 On tańczy dalibóg to scena

 Jakby przyswojona hyena

 Patrz jak oczyma strzyże.

 Wczora mordował i katował

 I krwi tyle niewinnej wylał

 P
===
atrz dzisiaj on pazury schował

 I będzie się przymilał.

 jeden z sekretarzy

 Jenerał tańczy czy widzicie?

 Dam niema pódźmy w tan

 drugi

 Ach, zważaj czy to przyzwoicie

 By tańczył ze mną Pan

 pierwszy

 Mnie gorszą, gorszą takie tańce

 drugi

 Patrz tańczy sam Senator

 pierwszy

 Jaki tam s tobą obszarpaniec

 drugi

 Koleski regestrator

 pierwszy

 Ach to są widzę jakóbiny

↑ Po w. 395 Sowietnik = radca. Ob. Objaśnienia Poety.

↑ Wiersza 404 pierwotnie nie było w D. Mickiewicz własnoręcznie go napisał.

↑ Po 413 Sowietnik z gniewem ] Drugi R1.

↑ w. 416 = Ah, co za piękność, co za wdzięk!

↑ w. 416—423 niema w R1.

↑ w 424—439 w R1:

sowietnikowa A żona Pańska — starosta w domu siedzi — A córki — starosta Jedną tylko mam — Czy jest na balu — z matką siedzi — To Pan tu sam? — starosta Ja sam — sowietnikowa Żona nie bywa u senatora — starosta Dla siebie tylko żonę mam — sowietnikowa Chciałam wziąć córkę Pańską wczora —

starosta Usłużność Pańską znam —

sowietnik Tu w menuecie para zbywa

 Ona potrzebna była nam —

starosta Moja córka w parach nie bywa

 Znajdę ja parę dla niej sam.

sowietnikowa Mówiono, że tańczy i grywa

 Senator chciał zaprosić sam

starosta Widzę że senator wzywa

 Naraz po kilka dam

↑ w. 428 I żona nie zna ] Żona nie bywa u D. Mickiewicz poprawił jak w tekście.

↑ w. 440—451 niema w R1.

↑ w. 446 nasza; ] nasza ( ) D. Miał tu być odsyłacz do objaśnienia. — Ob. Objaśnienia. Poety.

↑ Po w. 451 Student, do officera ] Jeden R1, Lachnicki do officera R2, Lachnicki D. Mickiewicz przekreślił, napisał: Młody człowiek, jeszcze przekreślił i napisał: Student.

↑ w. 454 śmieciach ] gruzach R1.

↑ w. 457 otwiéra ] rozdziawił R1.

↑ w. 459 w R1: C’est charmant Do Bajkowa: quelle chanson.

↑ ww. 459—470 w polskim przekładzie:

student: mój generale, co za pieśń! — bajkow: Co to za zaszczyt, szczęście jakie! Ach, mój panie senatorze, sługą twym pokornym jestem etc. — student: Czy to pańskie słowa, jenerale? — bajkow: Tak — student: Winszuję, Pan
===
a tyle krwi i łez.



bestużew[15]

 Cesarz ma u nas liczne psiarnie:[16]

 Cóż, że ten zdechnie pies?



pol[17]

495  Nóż świerzbi w ręku: pozwól ubić.[18]



bestużew[19]

 Ostrzegam jeszcze raz!



pol[20]

 Pozwól przynajmniej go wyczubić.



bestużew[21]

 A zgubić wszystkich was!



pol

 Ach szelmy, łotry, ach zbrodniarze!



bestużew

500  Muszę ciebie wywieść za próg.



pol

 Czyż go to za nas nikt nie skarze?

 Nikt się nie pomści?...



odchodzą ku drzwiom

x. piotr[22]

 Bóg!





W. A. Mozart - Don Giovanni, a cenar teco - aria Komandora

Nagle muzyka się zmiana i gra arją Kommandora[23]

tańczący

 Co to jest — Co to?



goście

 Jaka muzyka ponura!



jeden patrząc w okna

 Jak ciemno. Patrz-no, jaka zebrała się chmura



Zamyka okno. Słychać zdala grzmot

senator

505  Cóż to? Czemu nie grają?



dyrektor muzyki

 Zmylili się.



senator

 Pałki!



dyrektor

 Bo to miano grać różne z opery kawałki,

 Oni nie zrozumieli i stąd zamieszanie.



senator

 No, no, no! — Arrangez donc! No, Panowie, Panie —[24]



Słychać krzyk wielki za drzwiami

pani rollisonowa za drzwiami okropnym głosem[25]

Puszczaj mię! puszczaj...[26]



sekretarz

 Ślepa?



lokaj strwożony

 Widzi: — patrz, jak sadzi

510 Po schodach. Zatrzymajcie!



drudzy lokaje

 Kto jéj co poradzi![27]



pani rollisonowa

Ja go znajdę tu tego pijaka, tyrana!



lokaj chce zatrzymać; ona obala jednego z nich[28]

A! patrz, jak obaliła! — A! a! opętana!



Uciekają

pani rollisonowa

Gdzie ty? Znajdę cię, mózgi na bruku rozbiję,[29]

Jak mój syn! Ha tyranie! Syn mój! syn nie żyje!

515 Wyrzucili go oknem! — Czy ty masz sumienie?

Syna mego, tam z góry, na bruk, na kamienie...[30]

Ha, ty pijaku stary, zbryzgany krwią tylu

Niewiniątek, pódź! gdzie ty, gdzie ty, krokodylu?



Ja ciebie tu rozedrę, jak mój Jaś, na sztuki —

520 Syn! Wyrzucili z okna, z klasztoru, na bruki.[31]

Me dziécie, mój jedynak, mój ojciec żywiciel —

A ten żyje, i Pan Bóg jest, i jest Zbawiciel?[32]



x. piotr

Nie b
===
luźń, kobieto! Syn twój zraniony, lecz żyje.[33]



pani rollisonowa

Żyje? Syn żyje? — Czyje to są słowa, czyje?

525 Czy to prawda, mój Księże? — Ja zaraz pobiegłam —

»Spadł« krzyczą! Biegę — wzięli — i zwłok nie dostrzegłam:[34]

Zwłok mego jedynaka! — Ja biédna sierota!

Zwłok syna nie widziałam! Widzisz: — ta ślepota![35]

Lecz krew na bruku czułam. — Przez Boga żywego,[36]

530 Tu czuję! krew tę samę! Tu krew syna mego.[37]

Tu jest ktoś krwią zbryzgany — tu, tu jest kat jego![38]



Idzie prosto do Senatora. Senator umyka się; Pani Rollisonowa pada zemdlona na ziemię; X. Piotr jeden podchodzi do niej ze Starostą. Słychać uderzenie piorunu.

wszyscy zlęknieni

Słowo stało się ciałem! — To tu!



inni

 Tu! tu!



x. piotr

 Nie tu.



jeden patrząc w okno

Jak blisko: w sam róg domu uniwersytetu.



senator podchodzi do okna

Okna doktora![39]



ktoś z widzów

 Słyszysz w domu krzyk kobiéty?



ktoś z na ulicy, śmiejąc się

535 Cha, cha, cha, djabli wzięli!



pelikan wbiega zmieszany



senator

 Nasz doktor?...



pelikan

 — Zabity

Od piorunu. Fenomen ten godzien rozbiorów:[40]

Około domu stało dziesięć konduktorów,

A piorun go w ostatnim pokoju wytropił.

Nic nie zepsuł i tylko ruble srebrne stopił.

540 Srebro leżało w biurku, tuż u głów doktora,

I zapewne służyło dziś za konduktora.



starosta

Ruble rossyjskie, widzę, bardzo niebezpieczne.



senator do dam:

Panie zmieszały taniec — jak Panie niegrzeczne.



Widząc, że ratują Panią Rollison[41]

Wynieście ją, wynieście — pomóc téj kobiecie.

545 Wynieście ją.



x. piotr

 Do syna?[42]



senator

 Wynieście, gdzie chcecie.



x. piotr

Syn jéj jeszcze nie umarł, on jeszcze oddycha:[43]

Pozwól mnie iść do niego.



senator

 Idź, gdzie chcesz do licha!



do siebie:

Doktor zabity — Ah! ah! ah! c’est inconcevable![44][45]

Ten ksiądz mu przepowiedział — Ah! Ah! Ah! c’est diable![46]



do kompanji:

550 No i cóż w tém strasznego? — Wiosną idą chmury,[47]

Z chmury piorun wypada: — taki bieg nat
===
,

585 Pewny wódz rzymski pobił króla potężnego;

I kazał na śmierć zabić wszystkie niewolniki,[63]

Wszystkie rotmistrze półków i wszystkie setniki:

Ale króla samego przy życiu zostawił,

Tudzież starosty, tudzież półkowniki zbawił. —[64]

590 I mówili do siebie głupi więźnie owi:

Będziem żyć, podziękujmy za życie wodzowi.

Aż jeden żołnierz rzymski, co im posługował,

Rzekł im: zaprawdę, wódz was przy życiu zachował,

Bo was przykuje przy swym tryjumfalnym wozie,

595 I będzie oprowadzał po całym obozie,

I do miasta powiedzie; bo wy z tych jesteście,

Których wodzą po Rzymie, oném sławném mieście,[65]

Aby lud rzymski krzyknął: patrzcie, co wódz zrobił,[66]

On takie króle, takie półkowniki pobił!

600 Potém, gdy was w łańcuchach złotych oprowadzi,

Odda was w ręce kata, a kat was osadzi[67]

Na głębokie, podziemne i ciemne wygnanie,

Kędy będzie płacz wieczny i zębów zgrzytanie.[68]

Tak mówił żołnierz rzymski. Do żołnierza tego[69]

605 Król gromiąc, rzekł: twe słowa są słowa głupiego;



Czyś ty kiedy na ucztach z twoim wodzem siedział,

Ażebyś jego rady, jego myśli wiedział?[70]

Zgromiwszy, pił i śmiał się z swymi współwięźniami,[71]

Ze swymi hetmanami i półkownikami.



senator znudzony

610 Il bal la campagne. Księże, gdzie chcesz, ruszaj sobie.[72]

Jeśli cię jeszcze złowię: tak skórę oskrobię,[73]

Że cię potém nie pozna twa matka rodzona,

I będziesz mi wyglądał jak syn Rollisona.[74]



Senator odchodzi do swoich pokojów z Pelikanem. X. Piotr idzie ku drzwiom i spotyka Konrada, który, prowadzony na śledztwo od dwóch żołnierzy, ujrzawszy Księdza, wstrzymuje się i patrzy nań długo[75]

konrad

Dziwna rzecz! Nie widziałem nigdy téj postaci:

615 A znam go, jak jednego z mych rodzonych braci.

Czy to we śnie? Tak, we śnie; teraz przypomniałem.[76]

Taż sama twarz, te oczy, we śnie go widziałem.

On to, zdało się, że mię wyrywał z otchłani.[77]



do Księdza:[78]

Mój Księże, choć jesteśmy mało sobie znani,



620 — Przynajmniéj Ksiądz mię nie znasz — pr
===
zyjmij dziękczynienie

Za łaskę, którą tylko zna moje sumnienie.

Drodzy są i widziani we śnie przyjaciele,[79]

Gdy prawdziwych na jawie widzim tak niewiele.

Weź, proszę, ten pierścionek, przedaj; daj połowę[80]

625 Ubogim, drugą na mszę, za dusze czyscowe:

Wiem co cierpią, jeżeli czyściec jest niewolą;[81]

Mnie, kto wié, czy już kiedy słuchać mszy pozwolą.



x. piotr

Pozwolą — Za pierścionek ja ci dam przestrogę:[82]

Ty pojedziesz w daleką, nieznajomą drogę,[83]

630 Będziesz w wielkich, bogatych i rozumnych tłumie:[84]

Szukaj męża, co więcéj niźli oni umie.[85]

Poznasz, bo cię powita pierwszy w Imie Boże;

Słuchaj co powie...[86]



konrad wpatrując się

 Cóż to? tyżeś?... czy być może?

Stój na chwilę... dla Boga...



x. piotr

 Bywaj zdrów! nie mogę.



konrad

635 Jedno słowo...



żołnierz

 Nie wolno! każdy w swoję drogę. —[87]





↑ Le Sénateur — pieśń Bérangera.

↑ w. 460—474 w R1: Général, ce sont vos paroles?

bajkow Oui — drugi Arrangez donc la musique, Ah les paroles, comme c’est drôle, Comme c’est satirique. młody człowiek Pour cette chanson genérale, On vous fera académicien — bajkow Senator nasz dzisiaj rogal — drugi Co? co? — bajkow Je ne dis rien — Nazbyt ohydni nazbyt starzy. — Jeśli ci zbrzydnął, to go rzuć — sowietnikowa Jak mojej córeczce do twarzy — starosta Jak od nich romem czuć.

↑ Po w. 462 Student ] Lachnicki D. Mickiewicz poprawił na: Młody Student, poczem skreślił: Młody.

↑ Po w. 463 Student ] Lachnicki D.

↑ ww. 464—466 kreślone ołówkiem i poprawiane; Mickiewicz uwydatnił atramentem poprawki.

↑ Po w. 466 Młody Człowiek ] Gorecki R2. D. Mickiewicz w D poprawił, jak w tekście.

↑ Po w. 468 (pokazując Xiężnę) dopisał w D.

↑ w. 470 va, va w D dopisane ołówkiem ręką kobiecą, wzmocnione atramentem przez Mickiewicza.

↑ w. 475—482 niema w R1.

↑ Po w. 482 Justyn Romuald Pohl, ur. 1802, Kand. praw Uniw. Wileń., z czasem organizator powstania w roku 1831 w Oszmiańskiem. Ob. Mościcki, 193.

↑ w. 484 Lub zamalować ] Albo dać pięści
===
nator patrząc na omdlałą Mollison.

↑ w. 545 Do syna? ] Do syna! R1.

↑ w. 546 w R1: Może Bóg da że syn jej, on jeszcze oddycha.

↑ w. 548—549 = To nie do pojęcia!... ah, to djabeł!

↑ w. 548 i 549 w R1: c’est, c’est, c’est inconcevable

 I on mu prorokował Ah! ah! ah! le diable!

↑ w. 549 c’est diable! ] le diable! D. Poprawka ta ołówkiem wpisami kobiecą ręką.

↑ w. 550—559 niema w R1.

↑ Po w. 556 w R2 i D:

 senator ustawiwszy

He, Dyrektor! Cóż... grajcie znowu menueta!

 pułkownik do Sowietnikowej

I Pani tak się boisz?...

 sowietnikowa

 Ja jestem kobieta

 pułkownik

Harmaty równie huczą i częściéj trafiają,

A my idziemy w ogień...

 senator do muzyki

 Cóż oni tam grają?

 dyrektor

Panie, wielkie nieszczęście! Pomięszali noty

 senator

Zmięszali?... Pałki!

 Słychać grzmoty

 wszyscy

 Grzmoty!

 jeden głos

 Księżna mdleje!

 wszyscy

 Grzmoty!

 Uciekają różnemi drzwiami

 sowietnikowa do Pułkownika

Ach, jak drzwi zawalili...

 pułkownik uciekając

 Nie róbmy hałasu...

 sowietnikowa trzymając go

Zrób mi Pan przejście, proszę...

 pułkownik Pardon, nie mam czasu.

 sowietnikowa

I Pan zląkł się! Uciekasz?...

 pułkownik Do kwatery jadę:

Służba przed wszystkiém... Adieu... Jutro mam paradę.

Wszyscy uciekają: naprzód lewa, potém prawa strona.

 Zostają Senator, Pelikan, Ks. Piotr.

↑ Po w. 557 w inscenizacji: Pelikan, ks. Piotr ] Pelikan, X. Piotr i Pani Mollison omdlała D.

↑ w. 560 Voyez ] Patrzno R1; voyez ] ha R1.

— voyez... quel oeil hagard = Patrz, patrz, co za błędny wzrok.

↑ w. 561 un singulier hasard = dziwny przypadek.

— To jest ] Ha to R1.

↑ w. 563 w R1: Skąd wiedziałeś, pioruny, czy to boże kary.

↑ Po w. 563 Ksiądz milczy ] niema w R1.

↑ w. 565 ten doktor ] on trochę R1.

↑ w. 566 On aurait fort à dire ] Il y a beaucoup de choses R1, D. Poprawione w D na brzmienie tekstu ręką kobiecą atramentem; trzymać ] trzymał R1.

— On aurait fort à dire = niejedno dałoby się powiedzieć.

↑ w. 568—569 niema w R1.

↑ w. 569 on dirait bien ] il y 
===
a beaucoup D. Ob. uw. przy 566.

— on dirait bien des choses!... mówionoby wiele.

↑ w. 571 Toćby nas przecie ] Jużby przecie mnie R1.

↑ w. 572—573 w R1: xiądz piotr

 Jeśli pozwolisz, powiem ci dwie przypowieści

 senator

 Ha ha mów śmiało

 pelikan

 Byle krótkie pełne treści

↑ w. 573 ...Dwie przypowieści. Przypowieści te już są w najściślejszym związku z tonem Ksiąg Narodu i Pielgrz. Pol., co świadczy o współczesności III Cz. Dziadów z Księgami.

↑ w. 579 inne pobił ] innych zabił R1.

↑ w. 583 najgłośniéj ] naj(sławniej) wyżej R1, D; — najhaniebniéj ] najbolesniej R1.

↑ w. 586 zabić ] pobić R1.

↑ w. 589 starosty ] starostę R1.

↑ w. 597 sławném ] wielkim R1.

↑ w. 598 rzymski ] cały R1.

↑ w. 601 a kat was ] kat w ciemność R1.

↑ w. 602—603 w R1:

Śród skalistych i ciemnych i głębokich zrębów,

Kędy będzie płacz wieczny i zgrzytanie zębów.

↑ w. 604 Do ] a R1.

↑ w. 607 rady ] sądy R1.

↑ w. 608 pił i ] pijał R1.

↑ w. 610 w R1: senator

(comme ce long)

ça m’endort, no moj xięże, gdzie chcesz ruszaj sobie

Ale pamiętaj przestań na tej pierwszej probie

— il bal la campagne. = Mówi od rzeczy, baje, nudzi.

↑ w. 611 cię ] raz R1; tak ] to R1.

↑ w. 613 Rollisona ] Mollisona R1, D.

↑ Po 613 inscenizacja w R1: Senator odchodzi, Xiądz odchodzi i spotyka na progu Konrada, który prowadzony od dwóch żołnierzy ujrzawszy Xiędza wstrzymuje się i patrzy nań długo; przez dwóch ] od dwóch D.

↑ w. 616 Czy ] Ach R1 A! D.

↑ w. 618 mię ] mnie R1.

↑ Po w. 618 do Księdza ] niema w R1.

↑ w. 622 we śnie ] przez sen R1.

↑ w. 624 Weź ] wezmij R1; pierścionek ] pieniądz R1; przedaj; daj ] i oddaj R1.

↑ w. 626 w R1 zrazu: Uczułem co iest czysciec, wiem że iest niewolą — następnie przekreślone i tak, jak w tekście.

↑ w. 628 w R1: Będziesz słuchał, i dam ci za pieniądz przestrogę.

↑ w. 629 w R1: Jeśli pojdziesz w daleko nie wiadomą drogę. nieznajomą ] niewidomą D.

↑ w. 630 wielkich ] pięknych R1.

↑ ww. 631—632 zapowiedź spotkania z Oleszkiewiczem. Ob. dalej w Ustępie: Pete
===
rsburg ww. 204—206 i objaśnienie do Oleszkiewicza, str. 257—258.

↑ w. 633 w D: Słuchaj co powie on ci wiele dopomoże.

Potem zaraz napisane: Scena IX. Wierszy od połowy 633 do 635 niema w D.

↑ Zakończenie sceny VIII: ww. 633—636 w R1:

Słuchaj co powie — on ci wiele dopomoże

(Wtenczas przypomnij ze mną rozmowę dzisiejszą)

A ile kroć przypomnisz rozmowę dzisiejszą

Będziesz miał dzień (przyjemny wyraz: przyjemny tak przekreślony w autografie, że prawie nieczytelny.) mniej i noc spokojniejszą,

 Koniec sceny.

Wtenczas nieraz przypomnisz rozmowę dzisiejszą

Dzień twoj będzie mniej przykry, noc twa będzie lżejszą.

Zakończenie sceny VIII w R2:

Poznasz, bo cię powita pierwszy w imię Boże

Słuchaj co powie; on ci wiele dopomoże.





Tekst jest własnością publiczną (public domain). Szczegóły licencji na stronie autora: Adam Mickiewicz.





SCENA IX[1]

NOC DZIADÓW

Opodal widać kaplicę, smętarz: guślarz i kobiéta w żałobie.

guślarz

 Już idą w cerkiew gromady,

 I wkrótce zaczną się dziady.

 Iść nam pora, już noc głucha.[2]



kobiéta[3]

 Ja tam nie pójdę, guślarzu;[4]

 Ja chcę zostać na smętarzu,

 Chcę jednego widziéć ducha:

 Tego, co przed laty wielu,

 Zjawił się po mém weselu,[5]

 Co pośród duchów gromady,

10  Stanął nagle krwawy, blady,



 I mnie dzikiém okiem łowił

 I ani słowa nie mówił.



guślarz

 On żył może, gdym go badał:[6][7]

 Dlatego nie odpowiadał.

15  Bo na duchów zgromadzenie,

 W tajemniczą noc na dziady,[8]

 Można wzywać żywych cienie.[9]

 Ciała będą u biesiady,

 Albo u gry, albo w boju,

20  I zostaną tam w pokoju:

 Dusza zwana po imieniu

 Objawia się w lekkim cieniu:

 Lecz póki żyje, ust niema,

 Stoi biała, głucha, niema.[10]



kobiéta

25  Cóż znaczyła w piersiach rana?[11]



guślarz

 Widać, że w duszę zadana.



kobiéta

 Ja tu sama zgubię drogę.[12]



guślarz

 Ja tu z tobą zostać mogę.

 Tam beze mnie zrobią czary,

30  Jest tam inny guślarz stary. —



 Czy słyszysz te śpiéwy w dali?[13]

 Już się tam ludzie zebral
===
i.[14]

 Pierwszą klątwę już zaklęli,[15]

 Klątwę wianka i kądzieli;

 Wezwali powietrznych duchów.[16]

 Widzisz tych świateł tysiące,[17]

 Jakby gwiazdy spadające?

 Ten ognistych ciąg łańcuchów?

 To powietrznych roje duchów.[18]

40  Patrz, już nad kaplicą świecą

 Pod czarnym niebios obszarem:

 Jak gołębie, kiedy lecą

 W nocy nad miasta pożarem;

 Gdy białemi skrzydeł puchy

45  Odbijając żar ogniska,

 Ptastwo, jak stado gwiazd błyska.



kobiéta

 On nie będzie z temi duchy![19]



guślarz

 Widzisz, blask z kaplicy bucha.[20]

 Teraz klęli ognia władzą:[21]

50  Ciała w mocy złego ducha

 Z pustyń, z mogił wyprowadzą.

 Tędy będą ciągnąć duchy.

 Poznasz go, jeśli pamiętasz.



 Ukryj się ze mną w dąb suchy.[22]

55  W ten dąb suchy i wygniły,

 Tu się niegdyś wróżki kryły.[23]

 Już rusza się cały smętarz:[24]

 Rozwiérają się mogiły,[25]

 Wybuchnął płomyk niebieski,[26]

60  Podskakują w górę deski,

 Wysuwają potępieńce[27]

 Blade głowy, długie ręce.

 Widzisz oczy jak zarzewie?[28]

 Schowaj oczy, skryj się w drzewie;

65  Upiór zdala wzrokiem piecze,[29]

 Lecz guślarza nie urzecze.

 Ha!



kobiéta

 Co widzisz?[30]



guślarz

 Trup to świeży![31]

 W niezgniłéj jeszcze odzieży.

 Dymem siarki trąci wkoło,

70  Czarne ma jak węgiel czoło.

 Zamiast oczu w jamach czaszki



 Żarzą się dwie złote blaszki,[32]

 A w środku każdego kółka[33]

 Siedzi djablik, jak w źrenicy,

75  I wywraca wciąż koziołka,

 Miga lotem błyskawicy.

 Trup tu bieży, zębem zgrzyta;[34]

 Z ręki przelewa do ręki,

 Jak gdyby z sita do sita,

80  Wrzące srebro. — Słyszysz jęki?[35]



widmo[36]

Gdzie kościół? — gdzie kościół? — gdzie Boga lud chwali,[37]

 Gdzie kościół, ach pokaż, człowiecze!

Ach widzisz, jak we łbie ten dukat mię pali,

 Jak srebro stopione dłoń piecze.[38]

85 Ach, wyléj, człowieku, dla biednéj sieroty,[39]

 Dla więźnia jakiego, dla wdowy,

Ach, wyléj mi z ręki żar srebrny i złoty,[40]

 I dukat ten wyłup mi z głowy.

Ty nie chcesz! Ha, kruszec przel
===
ewać ja muszę,[41]

90  Aż kiedyś ten dzieci pożerca[42]

Wyzionie łakomą, bezdenną swą duszę:

 Ten kruszec mu wieję do serca.[43]

A potém przez oczy, przez uszy wyleję,[44]



I znowu tém wleję korytem,

95 I będę tym trupem obracać jak sitem:[45]

 Naleję, wyleję, przesieję!

Ach, kiedyż przez niego ten kruszec przesieję?[46]

Ach, czekać tak długo! — goreję! goreję! (Ucieka)[47].



guślarz

 Ha!



kobiéta

 Co widzisz?



guślarz

 Ha, jak blisko!

100  Drugi wylazł, ku nam bieży:[48]

 Jakie obrzydłe trupisko![49]

 Blade, tłuste! Trup to świeży,

 I strój świeży ma na ciele,

 Ubrany jak na wesele;

105  I gad niedawno go toczy,

 Ledwie mu w pół wygryzł oczy.



 Od kaplicy w stronę skoczył:[50]

 Czart go uwiódł, czart zamroczył,

 Nie puści go do kaplicy.

110  Czart przybrał postać dziewicy

 I na trupa rączką kiwa,

 Okiem mruga, śmiechem wzywa.



 Skacze ku niéj trup zwiedziony,

 Z grobu na grób, jak szalony,

115  I rękami i nogami

 Wije, jak wiatrak skrzydłami.

 Już pada do jéj uscisków:

 Wtém z pod nóg jego wytryska,

 Dziesięć długich, czarnych pysków;

120  Wyskakują czarne psiska,

 Od nóg lubej go porwały,

 I targają na kawały,

 Członki krwawym pyskiem trzęsą,

 Po polu roznoszą mięso.



125  Psy zniknęły. — Nowe dziwo!

 Każda część trupa jest żywą:

 Wszystkie, jak oddzielne trupy,[51]

 Biegą zebrać się do kupy.

 Głowa skacze jak ropucha

130  I nozdrzami ogień bucha;[52]

 Czołgają się piersi trupa,

 Jak wielka żółwia skorupa —

 Już zrosła się głowa z ciałem,

 Jak krokodyl bieży cwałem;

135  Oderwanéj ręki palce

 Drżą, wiją się jak padalce;

 Dłoń za piasek chwyta, grzebie,

 I ciągnie rękę pod siebie;

 I nogi się przyczołgały,

140  I znowu trup wstaje cały.

 Znowu wabi ulubiona,[53]

 Znowu pada w jéj ramiona,[54]

 Znowu go porwały czarty



 I znowu w sztuki rozdarty —

145  Ha! niech go więcej nie widzę!



kobiéta

 Tak się boisz?[55]



guślarz

 Tak się brzydzę!

 Żółwie, padalce, ropuchy:

 W jednym trupie tyle gadó
===
traszny żar złoty.

↑ w. 89 kruszec ] złoto R1.

↑ w. 90 kiedyś ten ] póki on R1.

↑ w. 92 Ten kruszec ] Ja złoto R1.

↑ w. 93 uszy ] oczy R1.

↑ w. 95 R1: Ja będę swym...

↑ w. 97—98 niema w R1; natomiast czytamy tam: Pódź, pódź, ia cię żarem przesieję. Z autografu widać, że parę razy zaczynał ten wiersz Poeta. Między tym a następnym wierszem papier niezapisany na szerokość 5 cm.

↑ po w. 98 Ucieka ] Ucieka przez cmentarz R1.

↑ w. 100 R1: Wylazł z ziemi.

↑ ww. 101—145: obrzydłe trupisko. Mowa o Bajkowie, który kochał się w ideale Odyńca, Zofji Chłopickiej; zmarł nagle w marcu 1829 r. przed Ostrą Bramą w Wilnie.

↑ w. 107 Od kaplicy ] (Ale) Nie, nie do nas R1.

↑ w. 127 Wszystkie, jak ] I jakby R1.

↑ w. 130 R1: Ku dziewicy ogniem.

↑ w. 141 Znowu wabi ] wabi z dala R1.

↑ w. 142 Znowu ] leci R1.

↑ w. 146 Tak ] Ty; Tak ] Ja R1; Po tym wierszu w R1 widać przerwę w pisaniu i miejsce niezapisane na szerokość 4 cm.

↑ w. 147—148 niema w R1.

↑ w. 150 wkrótce koniec dziadów ] trzeci kur zapieje R1.

↑ w. 151 Słyszysz? trzeci kur już pieje ] Już się zakończyły Dziady R1.

↑ w. 152 Tam ] Już R1; śpiéwają ] śpiewają O1.

↑ w. 154 kobieta I nie przyszedł on na dziady ] niema w R1.

↑ w. 161—162 R1 inny podział: kobiéta Wymówiłam — on nie słucha. guślarz Zaklinałem — niema ducha.

↑ w. 164 Albo zmienił ] Musiał zmienić R1.

↑ w. 165 Gustaw zmienił imię stare, gdyż, jak wiemy z Prologu, w inskrypcji łacińskiej nazwał się Konradem. Kochanek Maryli w Improwizacji objawił się jako kochanek »całego narodu«, wszystkich »przeszłych i przyszłych pokoleń«

↑ po w. 168 Wychodzą z drzewa ] Niema w R1.

↑ w. 180 miał ] ma R1.

↑ Zam. w. 181, którego niema w R1 czytamy tam: Tkwi w niej jeszcze dawna rana Widać, że w duszę zadana, Lecz koło niej innych wiele.

↑ w. 185 w R1: Nikt go z ran tych nie wyleczy.

↑ w. 186 weń ] mu R1; wraził ] wsadził D. Mickiewicz poprawił.

↑ po w. 186 czytamy w R1: Przeleciał, lecz jam go zbadał.

↑ ww. 188—190 wypowiada w R1 Guślarz, nie zaś jak w wydania
===
ch Kobieta. w. 188 miał ] ma R1.

↑ w. 192 niema w R1.

↑ Koniec aktu pierwszego. ] Koniec R1 D; w R2: »Koniec. Skączyłem Tak i dziś wymawiają w gwarze kresów wschodnio-północnych. przepisywać na przewodną niedzielę 1832 w dziesięć lat po napisaniu (pierwsz) czwartej części«. —





Tekst jest własnością publiczną (public domain). Szczegóły licencji na stronie autora: Adam Mickiewicz.





CZĘŚĆ CZWARTA

KSIĄDZ, PUSTELNIK, DZIECI.

Mieszkanie księdza. Stół nakryty, tylko co po wieczerzy. Dwie świece na stole. Lamka przed obrazem Najświętszej Panny Maryi. Na ścienie zegar bijący.



 Ich hob alle mürbe Leichenschleier auf, die in Särgen lagen; ich entfernte den erhabenen Trost der Ergebung, bloss um mir immerfort zu sagen: „ach, so war es ja nicht! tausend Freuden sind auf ewig nachgeworfen in Grüfte und du stehst allein hier und überrechnest sie!“... Dürftiger! Dürftiger! Schlage nicht das ganze zerrissene Buch der Vergangenheit auf!... Bist du noch nicht traurig genug?

 Jean Paul.





KSIĄDZ.

Dzieci, wstawajmy od stoła!

Teraz, po powszednim chlebie,

Klęknijcie przy mnie dokoła:

Podziękujmy Ojcu w niebie.

Dzień dzisiejszy Kościół święci

Za tych spółchrześcian dusze,

Którzy, z pomiędzy nas wzięci,

Czyscowe cierpią katusze.

Za nich ofiarujmy Bogu.



(Rozkłada książkę).

Oto stosowna nauka.




DZIECI (czytają).

„Onego czasu...“




KSIĄDZ.

 Kto tam? kto tam stuka?



(Pustelnik wchodzi ubrany dziwacznie).


DZIECI.

Jezus, Marya!




KSIĄDZ.

 Któż to jest na progu?



(zmieszany)

Ktoś ty taki?.., po co?... na co!...




DZIECI.

Ach trup, trup! upiór, ladaco!

W imie Ojca!... zgiń, przepadaj!




KSIĄDZ.

Ktoś ty, bracie? odpowiadaj.




PUSTELNIK (powolnie i smutnie).

Trup... trup!... tak jest, moje dziecie.




DZIECI.

Trup... trup... ach! ach! nie bierz tata!




PUSTELNIK.

Umarły!... O nie! tylko umarły dla świata!

Jestem pustelnik, czy mnie rozumiecie?




KSIĄDZ.

Skąd przychodzisz tak nierano?

Kto jesteś? jakie twe miano?

Kiedy się tobie p
===
rzypatruję zblizka,

Zdaje się, że cię kiedyś widziałem w tej stronie.

Powiedz, mój bracie, jakiegoś ty rodu?




PUSTELNIK.

O tak! tak, byłem tutaj... o dawno! za młodu!

Przed śmiercią!... będzie trzy lata!

Lecz co tobie do mego rodu i nazwiska?

Gdy dzwonią po umarłym, dziad stoi przy dzwonie;

Pytają ludzie, kto zeszedł ze świata?





FOTOGRAWURA R. PAULUSSENA   CZ. B. JANKOWSKI PINX.

KTÓŻ TO JEST NA PROGU?

KTOŚ TY TAKI? PO CO? NA CO!





(udając dziada)

„A na co ta ciekawość? zmów tylko pacierze!“

Otóż, ja także umarły dla świata:

Na co tobie ciekawość? zmów tylko pacierze!

Nazwiska... (patrzy na zegarek) jeszcze rano... powiedzieć nie mogę;

Idę zdaleka, nie wiem, z piekła, czyli z raju,

I dążę do tegoż kraju.

Mój księże, pokaż, jeśli wiesz, drogę!




KSIĄDZ (łagodnie z uśmiechem).

Dróg śmierci pokazywać nie chciałbym nikomu.



(poufale)

My księża tylko błędne prostujemy ścieżki.



PUSTELNIK (z żalem).

Inni błądzą: ksiądz w małym, ale własnym domu,

Czy to na wielkim świecie pokój lub zamieszki,

Czy gdzie naród upada, czy kochanek ginie,

O nic nie dbasz, usiadłszy z dziećmi przy kominie.

A ja się męczę, w słotnej, w ciemnej porze!

Słyszysz, jaki szturm na dworze?

Czy widzisz łyskanie gromu? (ogląda się).

Błogosławione życie, w małym, własnym domu!



(śpiewa)

Kto miłości nie zna, ten żyje szczęśliwy

I noc ma spokojną i dzień nietęskliwy[1]

W cichym, własnym domu!



(śpiewa)

Z pałaców sterczących dumnie[2]

Znijdź, piękna, do mojej chatki;

Znajdziesz u mnie świeże kwiatki,

Czułe serce znajdziesz u mnie.

Widzisz ptasząt zalecanki,

Słyszysz srebrny szmer strumyka;



Dla kochanka i kochanki

Dosyć domku pustelnika!




KSIĄDZ.

Kiedy tak chwalisz mój dom i kominek:

Patrz, oto ogień służąca nakłada,

Siądź i pogrzej się; tobie potrzebny spoczynek.




PUSTELNIK.

Pogrzej się!... dobra, księże, arcy-przednia rada!



(śpiewa, pokazując na piersi)

Nie wiesz, jaki tu żar płonie;

Mimo deszczu, mimo chłodu.

Zawsze płonie!

Nie raz 
===


Miała takąż sukienkę i na głowie liście.

Gdy weszła do wsi, cała wieś nawałem,

Urągając się z jej biedy,

Pędzi, śmieje się, wykrzyka,

Podrzyźnia, palcem wytyka:

Ja się raz tylko, raz tylko zaśmiałem!...

Kto wie, jeśli nie za to?... Słuszne sądy boże!

Lecz któż mógł przewidzieć wtedy,

Że ja podobną sukienkę włożę?

Ja byłem taki szczęśliwy!



(śpiewa)

Kto miłości nie zna, ten żyje szczęśliwy

I noc ma spokojną i dzień nietęskliwy.



(Ksiądz przychodzi z winem i talerzem).


PUSTELNIK (z wymuszoną wesołością).

Księże, a lubisz ty smutne piosenki?




KSIĄDZ.

Nasłuchałem się ich w życiu dosyć, Bogu dzięki!

Lecz nie traćmy nadziei: po smutkach wesele.




PUSTELNIK (śpiewa).

A odjechać od niej nudno,

A przyjechać do niej trudno![3]

Prosta piosenka, ale dobrą myśl zawiera!




KSIĄDZ.

No! potem o tem; a teraz zajrzyjmy do misy.




PUSTELNIK.

Prosta pieśń! o, w romansach znajdziesz lepszych wiele!



(z uśmiechem, biorąc książki z szafy)

Księże, a znasz ty żywot Heloisy?

Znasz ogień i łzy Wertera?



(śpiewa)

Tylem wytrwał, tyle wycierpiałem,[4]

Chyba śmiercią bole się ukoją;

Jeślim płochym obraził zapałem,

Tę obrazę krwią okupię moją.



(dobywa sztylet).


KSIĄDZ (wstrzymuje).

Co to ma znaczyć?... szalony! czy można?

Odbierzcie mu żelazo, rozdejmijcie pięście!

Jesteś ty chrześcianin? taka myśl bezbożna!

Znasz ty Ewangelią?




PUSTELNIK.

 A znasz ty nieszczęście?



(chowa sztylet)

Ale dobrze! nie trzeba chwytać się przed porą;



(patrzy na zegar)

Skazówka na dziewiątej i trzy świece gorą!



(śpiewa)

Tylem wytrwał, tyle wycierpiałem,

Chyba śmiercią bole się ukoją;

Jeślim płochym obraził zapałem,

Tę obrazę krwią okupię moją.



Za coś dla mnie tyle ulubiona?

Za com z twojem spotkał się wejrzeniem?



Jednąm wybrał z tylu dziewcząt grona:

I ta cudzym przykuta pierścieniem!



Ach, jeśli ty Getego znasz w oryginale,

Gdyby przytem jej głosek i dźwięk fortepianu!...

Ale cóż! ty o boskiej tylko myślisz chwale,

Oddany twego tylko p
===
on tak biega, wygląda tak zdrowo!




KSIĄDZ.

Zdrów na twarzy, lecz w sercu głębokie ma rany.




PUSTELNIK (ciągnąc gałąź jedliny).

Chodź, bracie, chodź tu!




KSIĄDZ (do dzieci).

 On ma rozum pomieszany.




PUSTELNIK (do jodły).

Chodź, bracie, nie lękaj się dobrego księżyny.




DZIECI.

Tato! ach patrzaj, co on w ręku niesie:

Jak zbójca, z wielką gałęzią jedliny.




PUSTELNIK (do księdza, ukazując gałąź).

Pustelnik przyjaciela znajdzie chyba w lesie!

Może cię zdziwia jego postać?




KSIĄDZ.

 Czyja?




PUSTELNIK.

Mego przyjaciela.




KSIĄDZ.

 Jakto? tego kija?




PUSTELNIK.

Niezgrabny, jak mówiłem, wychowany w lesie;

Przywitaj się! (podnosi gałąź).




DZIECI.

 Co robisz? co robisz? ach zbójca!

Pójdźże precz, rozbójniku, nie zabij nam ojca!




PUSTELNIK.

O prawda, moje dziatki, jest to wielki zbójca!

Ale on tylko sam siebie rozbija!




KSIĄDZ.

Upamiętaj się, bracie; do czego ta jodła?




PUSTELNIK.

Jodła? a ksiądz uczony! O, głowo ty, głowo!

Przypatrz się lepiej: poznaj gałąź cyprysową;

To pamiątki rozstania, mego losu godła.



(bierze książki)

Weź księgę i odczytaj dzieje zeszłych wieków:

Dwie były poświęcone krzewiny u Greków;

Kto kochał, od swej lubej ukochany wzajem,

Błogie włosy mirtowym przyozdabiał majem.



(po pauzie)

Jej ręką ułamana gałąź cyprysowa

Zawsze mi przypomina ostatnie „bądź zdrowa!“

Przyjąłem ją, schowałem, dotąd wiernie służy!

Nieczuła, lepsza od tych niby czułych ludzi.

Jej płacz mój nie rozśmiesza i skarga nie nudzi;

Jedna mi pozostała, z przyjaciół tak wielu!

Wszystkie tajniki serca mojego posiada!

Jeśli chcesz o mnie wiedzieć, pytaj przyjacielu:

Zostawię was sam na sam, niech resztę wygada.



(do gałęzi)

Powiedz, jak dawno płaczę lubej straty...

Dawno to być musiało! przed dawnemi laty!

Pamiętam, kiedy cyprys przyjąłem z jej ręki,

Był to listeczek taki, ot taki maleńki;

Zaniosłem, posadziłem na piasku, daleko...

I gorącą łez moich polewałem rzeką.

Patrz, jaka z liścia gałązka urosła,

Ja
===
ka gęsta i wyniosła!



Kiedy mię boleść ostatnia dotłoczy,

Nie chcąc na zagniewane poglądać niebiosa,

Okryłem mój grobowiec cieniem tych warkoczy.



(z łagodnym uśmiechem)

Ach, taki właśnie był kolor jej włosa,

Jak te cyprysu gałązki!

Chcesz? pokażę (szuka i ciągnie od piersi).

Nie mogę odpiąć tej zawiązki (coraz z większem sileniem się)

Zawiązka miękka... z warkocza dziewicy...

Lecz skorom tylko położył na łonie,

Opasała mię wkoło nakształt włosiennicy,

Pierś przejada... w ciało tonie!...

Tonie, tonie i wkrótce przetnie mi oddechy!

Wiele cierpię! ach! bo też wielkie moje grzechy!




KSIĄDZ.

Uspokój się, uspokój! przyjm słowo pociechy!

Ach, tak okropne bole, moje dziecie,

Za twe na ziemi jakieżkolwiek grzechy,

Przyjmie w rachunku Bóg na tamtym świecie!




PUSTELNIK.

Grzechy?... i proszę, jakież moje grzechy?

Czyliż niewinna miłość wiecznej godna męki?

Ten sam Bóg stworzył miłość, który stworzył wdzięki!

On dusze obie łańcuchem uroku

Powiązał na wieki z sobą!

Wprzód, nim je wyjął ze światłości stoku,

Nim je stworzył i okrył cielesną żałobą,

Wprzódy je powiązał z sobą!

Teraz, kiedy złych ludzi odłącza nas ręka,

Rozciąga się ten łańcuch, ale się nie pęka!

Czucia nasze, dzielącej uległe przeszkodzie,

Chociaż nigdy nie mogą napotkać się zbliska:

Przecież zawżdy po jednym biegają obwodzie,

Łańcuchem od jednego skreślone ogniska.




KSIĄDZ.

Jeżeli Pan Bóg złączył, ludzie nie rozłączą!

Może się troski wasze pomyślnie zakończą.




PUSTELNIK.

Chyba tam! gdy nad podłem wzbijemy się ciałem,

Złączy się znowu jedność, dusza z duszą zleje:

Bo tutaj, wszelkie dla nas umarły nadzieje,

Tutaj ja się z mą lubą na wieki rozstałem!



(po pauzie)

Obraz tego rozstania dotąd w myśli stoi.

Pamiętam: śród jesieni... przy wieczornym chłodzie;

Jutro miałem wyjechać... błądzę po ogrodzie!

W rozmyślaniu, w modlitwach szukałem tej zbroi,

Którąbym odział serce miękkie z przyrodzenia

I wytrzymał ostatni pocisk jej spojrzenia!

Błądziłem po zaroślach, 
===
gdzie mnie oczy niosą.

Noc była najpiękniejsza! Pamiętam dziś jeszcze:

Na kilka godzin pierwej wylały się deszcze,

Cała ziemia kroplistą połyskała rosą.

Doliny mgła odziewa, jakby morze śniegu;

Z tej strony chmura gruba napędzała lawy,

A z tamtej strony księżyc przezierał bladawy;

Gwiazdy toną w błękicie po nocnym obiegu.

Spojrzę: jak raz nademną świeci gwiazdka wschodnia;

O, znam ją odtąd dobrze, witamy się co dnia!

Spojrzę na dół... na szpaler... patrz, tam przy altanie,

Ujrzałem ją niespodzianie!

Suknią między ciemnemi bielejąca drzewy,

Stała w miejscu, grobowej podobna kolumnie;

Potem biegła jak lekkie zefiru powiewy,

Oczy zwrócone w ziemię... nie spojrzała ku mnie!

A lica jej bardzo blade.

Nachylam się, zajrzę z boku,

I dojrzałem łezkę w oku:

Jutro, rzekłem, jutro jadę!





FOTOGRAWURA R. PAULUSSENA   CZ. B. JANKOWSKI PINX.

STAŁA W MIEJSCU, GROBOWEJ PODOBNA KOLUMNIE,

OCZY ZWRÓCONE W ZIEMIĘ... NIE SPOJRZAŁA KU MNIE!





Bądź zdrów! — odpowie z cicha — ledwie posłyszałem,

Zapomnij!... Ja zapomnę?... O, rozkazać snadno!

Rozkaż, luba, twym cieniom, niechaj wraz przepadną

I niech zapomną biegać za twem ciałem!...

Rozkazać snadno!

Zapomnij!!



(śpiewa)

Przestań płakać, przestań szlochać,

Idźmy każdy w swoją drogę:

Ja cię wiecznie będę... (urywa śpiewanie) wspominać.



(kiwa głową)

(śpiewa)

Ale twoją być nie mogę!

Wspominać tylko?... jutro, jutro jadę!

Chwytam za rączki i na piersi kładę.



(śpiewa)

Najpiękniejsza, jak aniołek raju,

Najpiękniejsza ze wszystkich dziewica!

Wzrok niebieski, jako słońce w maju,

Odstrzelone od modrych wód lica!



Pocałunek jej, ach, nektar boski!

Jako płomień chwyta się z płomieniem,

Jak dwóch lutni zlewają się głoski,

Harmonijnem ożenione brzmieniem.



Serce z sercem zbiega, zlatuje się, ściska,

Lica, usta łączą się, drżą, palą.

Dusza wionie w duszę... niebo, ziemia pryska

Roztopioną dokoła nas falą![5]



Księże! o nie! ty tego nie czujesz obrazu!

Ty cukrowych ust lubej nie tknąłeś ni ra
===
zu!

Niech ludzie świeccy bluźnią, szaleją młokosy:

Serce twe skamieniało na natury głosy.



O luba! zginąłem w niebie,

Kiedym raz pierwszy pocałował ciebie!



(śpiewa)

Pocałunek jej, ach, nektar boski!

Jako płomień chwyta się z płomieniem,

Jak dwóch lutni zlewają się głoski,

Harmonijnem ożenione brzmieniem.



(chwyta dziecię i chce pocałować, dziecię ucieka).


KSIĄDZ.

Czegoż boisz się sobie równego człowieka?




PUSTELNIK.

Przed nieszczęśliwym, ach, wszystko ucieka,

Jakby przed straszydłem z piekła!

Ach, tak! i ona przedemną uciekła!

... Bądź zdrów!... i w długiej ulicy

Niknie nakształt błyskawicy.



(do dzieci)

I czegóż ona przedemną uciekła?

Czylim ją śmiałem przeraził wejrzeniem?

Czyli słówkiem lub skinieniem?

Muszę przypomnieć... (przypomina) Tak się w głowie kręci!...

Nie! nie! ja wszystko widzę, jak na dłoni,

Nie zgubiłem żadnego wyrazu z pamięci:

Dwa tylko słowa powiedziałem do niéj.



(z żalem)

Księże, dwa tylko słowa:

Jutro! bądź zdrowa!

Bądź zdrów!... Gałązkę odrywa, podaje...

Oto jest — rzekła, co nam tu (na ziemię pokazuje) zostaje!

Bądź zdrów!... i w długiej ulicy

Niknie nakształt błyskawicy!




KSIĄDZ.

Młodzieńcze, ja głęboko czuję, co cię boli!

Lecz słuchaj, są tysiące biedniejszych od ciebie.

Ja sam już nie na jednym płakałem pogrzebie:

Po ojcu i po matce już mówię pacierze,

Dwoje małych dziateczek aniołkami w niebie;

Ach, i moja wspólniczka szczęścia i niedoli,

Małżonka moja, którą kochałem tak szczerze!...

Ale cóż robić! Pan Bóg daje, Pan Bóg bierze!

Niechaj się dzieje według jego świętej woli.




PUSTELNIK (mocno).

Żona?




KSIĄDZ.

Ach, to wspomnienie serce mi rozdarło!




PUSTELNIK.

Jakto? gdzie się obrócę, wszyscy płaczą żony!

Lecz ja niewinien, twojej nie widziałem żony...



(spostrzega się)

Słuchaj! przyjmij pociechę, małżonku strapiony!

Żona twoja przed śmiercią już była umarłą.




KSIĄDZ.

Jakto?




PUSTELNIK (mocniej).

Gdy na dziewczynę zawołają: żono,

Już ją żywcem pogrzebiono!

Wyrz
===
 pali!

Błyszczą one, jak rdzeni spróchniałej światełka,

Jak na gałązkach wody perełka,

Kiedy ją wicher skrysztali.

Podniosła głowę nad łóżko,

Rzuciła na nas oczyma:

Głowa upada na łóżko,

W twarzyczce bladość opłatka;

Ręce stygną; a serduszko

Bije zcicha, bije zrzadka,

Już stanęło... już jej niéma!




DZIECIĘ.

Umarła! ach, jaka szkoda!

Słuchając, płakałem szczerze.

Czy to znajoma twoja, czy siostrzyczka młoda?

Ale nie płacz, niechaj jej wieczny pokój świeci,

Będziemy za nię codzień mówili pacierze.




PUSTELNIK.

To jedna śmierć, moje dzieci;

Ale jest straszniejsza druga,

Bo nie umarza od razu,

Powolna, boleśna, długa:

Śmierć ta dwie społem osoby ugodzi;

Lecz moje tylko zabija nadzieje,

Drugiej — bynajmniej nie szkodzi.

Ona żyje, ona chodzi,

Kilka drobnych łez wyleje,

Potem w niej czucie rdzawieje,

I została nakształt głazu.

Ach, dwie osoby uderza od razu!

Lecz moje tylko zabija nadzieje,

A jej bynajmniej nie szkodzi!

Kwitnie życiem, kwitnie zdrowiem.

Taką śmiercią umarła... kto? o, nie... nie powiem!

Nieprawdaż dzieci? straszniejsza daleko,

Gdy trup z rozwartą, ot tak powieką.



(Dzieci uciekają)

Jednak umarła!... Kiedy płaczę, ręce łamię,

Zbiegli się ludzie dokoła,

Wyciągają długie szyje;

Jeden mówi, że ja kłamię;

Drugi potrąca i woła:

Patrz, szaleńcze, ona żyje!



(do księdza)

Nie wierz, choćby ci szyderce

Po tysiąc razy mówili;

Słuchaj, co mówi to serce:

Niemasz, niemasz Maryli!



(po pauzie)

Jeszcze rodzaj śmierci trzeci:

Śmierć wieczna, jak Pismo mówi.

Biada, biada człowiekowi,



Którego ta śmierć zabierze!

Tą śmiercią może ja umrę, dzieci...

Ciężkie, ciężkie moje grzechy!




KSIĄDZ.

Przeciwko światu i przeciwko sobie,

Cięższe twoje, niżeli przeciw Bogu grzechy.

Człowiek nie jest stworzony na łzy i uśmiechy,

Ale dla dobra bliźnich swoich, ludzi.

Jakkolwiek w twardej Bóg doświadcza probie,

Zapomnij o swym proszku, zważ na ogrom świata.

Ta myśl wielka pomniejsze zapały przystudzi.

Sługa boży pracuje do
===
d tłumem;

A ktoś z tych dziatek, albo z gawiedzi,

Przyszedł i księdzu wyznał na spowiedzi...



(z największem obłąkaniem)

Możeś ty mnie podstępnie badał na spowiedzi?




KSIĄDZ.

I na cóż nam te zdrady, spowiedź i podstępy?

Chociaż się dziwnym kłębkiem twoja żałość gmatwa,

Lecz czyj wzrok na bieg czucia nie jest całkiem tępy,

Temu do wywikłania tajemnica łatwa.




PUSTELNIK.

Prawda! lecz to są ludzkiej własności narowy,

Że, co dzień cały w sercu tkwi boleśnie,

Na noc przychodzi do głowy:

Wtenczas człowiek sam nie wie, co rozplecie we śnie.

Dawno, dawno... raz miałem przypadek ten samy.

Po pierwszem z nią widzeniu, wróciwszy do domu,

Poszedłem spać, ni słówka nie mówiąc nikomu.

Nazajutrz, gdy dzień dobry przyniosłem dla mamy:

„Co to jest — mówi do mnie, — żeś taki pobożny?

Modlisz się przez noc całą, wzdychasz nieustannie,

I litanią mówisz o Najświętszej Pannie.“

Zrozumiałem i na noc zamknąłem podwoje;



Ale teraz nie mogę być równie ostrożny:

Nie mam domu; gdzie przyjdę, tam posłanie moje;

A często przez sen gadam... W myślach, jak na fali,

Ustawna burza, zawieja,

Błyśnie i zmierzchnie,

Mnóstwo się zarysów skleja,

W jakieś tworzydło ocali

I znowu pierzchnie...

Jeden tylko obrazek na zawsze wyryty,

Czy rzucam się na piasek i patrzę w głąb ziemną,

Błyszczy jak księżyc w wodzie odbity:

Nie mogę dostać, lecz błyszczy przedemną;

Czyli wzrokiem od ziemi strzelę na błękity,

Za moim wzrokiem dokoła

Płynie i postać anioła,

Aż na górne nieba szczyty;

Potem, jak orlik na żaglach pierza,



(patrząc w górę)

Stanie w chmurze i z wysoka,

Nim sam upadnie na zwierza,

Już go zabił strzałą oka;

Nie wzrusza się i zlekka w jednem miejscu chwieje,

Jakby uplątany w sidło,

Albo do nieba przybity za skrzydło;

Tak właśnie ona nademną jaśnieje!



(śpiewa)

Czyli słońce światu płonie,

Czy noc wciąga szatę ciemną:

Jej wyglądam, za nią gonię,

Zawsze przy mnie, lecz nie ze mną!



Otóż gdy ona stanie przed memi oczyma,

A sam jestem na polu, albo 
===
ludzie?




PUSTELNIK.

Czemuż nie? Chodź tu, malcze, pod kantorek,

Nachyl się i przyłóż uszko:

Tu biedna duszka prosi o troje paciorek.

A ha, słyszysz, jak kołata?




DZIECKO.

Tak, tak, tak, tak, tata, tata...

A dalibóg że kołata,

Jak zegarek pod poduszką.

Co to jest?... tata, tek, tatek!




PUSTELNIK.

Mały robaczek, kołatek,

A niegdyś wielki lichwiarz!



(do kołatka)

 Czego żądasz, duszko?



(udaje głos)

Proszę o troje paciorek.

A tuś mi, panie sknero! Znałem się z tym dziadem,

Był moim blizkim sąsiadem:

Zakopawszy się do złota,

Zawaliwszy chatę drągiem,

Nie dbał, że w progu jęczy wdowa i sierota,

Nikogo nie obdarzył chlebem, ni szelągiem.

Za życia dusza jego przy pieniędzy worku

Leżała na dnie w kantorku:

Za to i teraz po śmierci,

Nim słuszną karę odbierze w piekle,

Słyszycie, jak gryzie wściekle,

Jak świdruje i jak wierci?

Przecież, jeśli łaska czyja,

Mówcie trzy zdrowaś Marya.



(Ksiądz wchodzi z szklanką wody).


PUSTELNIK (coraz mocniej pomieszany).

A co, słyszałeś pisk złego ducha?




KSIĄDZ.

Przebóg! co się tobie plecie? (ogląda się)

Nic niema, wszędzie noc głucha!




PUSTELNIK.

Nadstaw tylko lepiej ucha.



(do dziecięcia)

Chodź tu, chodź tu, moje dziecie!

Czy słyszałeś?




DZIECIĘ.

 Prawda, tato,

Coś tam gada.




PUSTELNIK.

 Cóż ty na to?




KSIĄDZ.

Pójdźcie spać, dzieci; co się wam marzy?

Nic ani szaśnie, cicho wkoło.




PUSTELNIK (do dzieci z uśmiechem).

Nie dziw, głosu natury nie dosłyszą starzy!




KSIĄDZ.

Mój bracie, weź wody w dłonie

I zmyj trochę twoje czoło,

Może ten zapał gwałtowny ochłonie.




PUSTELNIK (bierze i myje).

(Tymczasem zegar zaczyna bić; po kilku uderzeniach Pustelnik

upuszcza wodę i patrzy nieporuszony, poważnie i ponuro).

Oto dziesiąta wybija,



(Kur pieje).

I kur pierwsze daje hasło,

Czas ucieka, życie mija.



(Świeca jedna na stoliku gaśnie).

I pierwsze światło zagasło.

Jeszcze, jeszcze dwie godziny.



(zaczyna drżeć)

Jak mnie zimno!



(Ksiądz tymczasem patrzy zdziw
===
?

Nie wiedzieć kędyś zniknął, jakbyś wpadł do wody;

Litery nie napisać, nie nakazać słówka?

Wszak to lat tyle!... Gustaw! cóż się z tobą dzieje?

Ty niegdyś w mojej szkole ozdoba młodzieży,

Na tobie najpiękniejszem zakładał nadzieje:

Czy można tak się zgubić? w jakiejże odzieży?




GUSTAW (z gniewem).

Starcze! a gdy ja zacznę oskarżać nawzajem,

Przeklinać twe nauki, na sam widok zgrzytać?

Ty mnie zabiłeś! ty mnie nauczyłeś czytać



W pięknych księgach i pięknem przyrodzeniu czytać!

Ty dla mnie ziemię piekłem zrobiłeś... (z żalem i uśmiechem) i rajem



(mocniej i ze wzgardą)

A to jest tylko ziemia!




KSIĄDZ.

 Co słyszę? o Chryste!

Ja ciebie chciałem zgubić?... Mam sumnienie czyste!

Kochałem cię jak syna!




GUSTAW.

 I dlatego właśnie

Daruję ci!




KSIĄDZ.

 Ach, o nic nie prosiłem Boga,

Jak abym cię raz jeszcze na życiu obaczył!




GUSTAW (uściska).

Uściśnijmy się jeszcze, (patrzy na świecę) nim druga zagaśnie.

Pan Bóg do twojej prośby przychylić się raczył.

Lecz już późno, (patrzy na zegar) a długa do przebycia droga!




KSIĄDZ.

Chociam mocno ciekawy słyszeć twe przygody;

Lecz teraz potrzebujesz spoczynku i wczasu:

Jutro...




GUSTAW.

 Dziękuję, przyjąć nie mogę gospody:

Bo już mi na zapłatę nie staje zapasu.




KSIĄDZ.

Jakto?




GUSTAW.

 O, tak! przeklęci, którzy nic nie płacą!

Za wszystko trzeba płacić: lub wzajemną pracą,



Albo wdzięcznem uczuciem, datkiem jednej łezki,

Za którą znowu Ojciec odpłaci Niebieski.

Ale ja, przebłądziwszy te kraje pamiątek,

Gdzie tyle łez zabiera każdy znany kątek,





I resztę uczuć i łzy wylałem ostatnie,

A nowych długów nie chcę zaciągać bezpłatnie.



(po pauzie)

Niedawno odwiedzałem dom nieboszczki matki,

Ledwie go poznać mogłem! już ledwie ostatki!



Kędy spojrzysz: rudera, pustka i zniszczenie;

Z płotów koły, z posadzek wyjęto kamienie,

Dziedziniec mech zarasta, piołun, ostu zioła;

Jak na smętarzu w północ, milczenie dokoła!

O, inny dawniej bywał przyjazd mój w te bramy!

Po k
===
rótkiem oddaleniu gdym wracał do mamy,

Już mię dobre życzenia spotkały z daleka:

Życzliwa domu czeladź aż za miastem czeka;

Na rynek siostry, bracia wybiegają mali,

Gustaw! Gustaw! wołają, pojazd zatrzymali,

Lecą nazad, gościńca wziąwszy po pierogu;

Mama z błogosławieństwem czeka mię na progu;

Wrzask spółuczniów, przyjaciół, ledwie nie zagłuszy!...

Teraz pustka, noc, cichość, ani żywej duszy!

Słychać tylko psa hałas i coś nakształt stuku:

Ach, tyż to psie nasz wierny, nasz poczciwy Kruku!

Stróżu i niegdyś całej kochanku rodziny,

Z licznych sług i przyjaciół tyś został jedyny!

Choć głodem przemorzony i skurczony laty,

Pilnujesz wrót bez zamka i bez panów chaty.

Kruku mój! pójdź tu, Kruku! — Bieży, staje, słucha,

Skacze na piersi, wyje i pada bez ducha!...

Ujrzałem światło w oknach, — wchodzę: cóż się dzieje?

Z latarnią, z siekierami plondrują złodzieje,

Burząc do reszty świętej przeszłości ostatki!

W miejscu, gdzie stało niegdyś łoże mojej matki,

Złodziej rąbał podłogę i odrywał cegły:

Schwyciłem, zgniotłem, — oczy na łeb mu wybiegły!

Siadam na ziemi, płacząc; w przedporannym mroku,

Ktoś nasuwa się, kijem podpierając kroku:

Kobieta w reszcie stroju, schorzała, wybladła,

Bardziej do czyscowego podobna widziadła.

Gdy obaczy straszliwą marę w pustym gmachu,

Żegnając się i krzycząc słania się z przestrachu:

Nie bój się! Pan Bóg z nami! ktoś moja kochana?

Czego po domu pustym błąkasz się tak z rana?



„Jestem biedna uboga, — ze łzami odpowie:

W tym domu niegdyś moi mieszkali panowie:

Dobrzy panowie, niech im wieczny pokój świeci!

Ale Pan Bóg nie szczęścił dla nich i dla dzieci:

Pomarli, dom ich pustką, upada i gnije,

O paniczu nie słychać, pewnie już nie żyje.“

Krwią mnie serce zabiegło, wsparłem się u proga...

Ach! więc wszystko minęło?...




KSIĄDZ.

 Prócz duszy i Boga!

Wszystko minie na ziemi, szczęście i niedole.




GUSTAW.

Ileż znowu pamiątek w twoim domku, w szkole!

Tum z dziećmi na dziedzińcu przesypywał piasek,

Po gniaz
===
 obecne troski

Przypomnianego szczęścia miesza nektar boski;

Czułość ją u ludzkości wylewa ołtarza:

Gorzką truciznę sączą tylko łzy zbrodniarza.




GUSTAW.

Słuchaj, powiem coś jeszcze... Byłem i w ogrodzie,

Pod tęż porę, w jesieni, przy wieczornym chłodzie.

Też same cieniowane chmurami niebiosa,

Tenże bladawy księżyc i kroplista rosa,

I tuman nakształt z lekka prószącego śniegu,

I gwiazdy toną w błękit po nocnym obiegu,

I taż sama nade mną świeci gwiazdka wschodnia,

Którą wtenczas widziałem, którą widzę co dnia.

W tychże miejscach toż samo uczucie paliło:

Wszystko było jak dawniej — tylko jej nie było!

Podchodzę ku altance; jakiś szmer u wniścia:

To ona?... Nie! to wietrzyk zżółkłe strząsał liścia.

Altano, mego szczęścia kolebko i grobie!

Tum poznał, tum pożegnał!... ach, com uczuł w tobie!

To miejsce może wczora było jej siedzeniem,

Ona wczora tem samem oddychała tchnieniem!

Słucham, oglądam wkoło: próżno wzrok się błąka,

Małegom tylko ujrzał nad sobą pająka.

Z listka wisząc, u słabej kołysał się nici:

Ja i on, równie słabo do świata przybici!

Oparłem się o drzewo. Wtem na końcu ławki

Widzę bukiety, trawkę, listek pośród trawki:

Tenże sam listek, listka mojego połowa, (dobywa listek)

Który mi przypomina ostatnie: bądź zdrowa!

To mój dawny przyjaciel! Czulem go powitał,

Długo z nim rozmawiałem i o wszystkom pytał:

Jak ona rano wstaje? czem się bawi z rana?

Jaką piosnkę najczęściej gra u fortepiana?

Do jakiego wybiega na przechadzkę zdroju?

W jakim najczęściej lubi bawić się pokoju?

Czy na moje wspomnienie rumieni się skromnie?

Czy sama czasem niechcąc nie wspomina o mnie?

Lecz co słyszę! O, straszna ciekawości karo!



(ze złością uderza się w czoło)

Kobieta! (śpiewa) Naprzód...



(urywa i do dzieci)

 Dzieci! znacie piosnkę starą?



(śpiewa)

Naprzód ciebie wspomina

Co chwila, co godzina.




CHÓR DZIECI.

Jakże kocha dziewczyna,

Co chwilę przypomina!




GUSTAW.

Potem po razu co dnia,

A potem, co tygodnia.




CHÓR DZIEC
===
O, DALEJ, ŚMIAŁO GUSTAWIE!





Spójrzawszy tylko na twarzy zwierciadło,

Serce nasze jak w czystym widzieliśmy stoku.

Jakie tylko uczucie na mych oczach błysło,

Natychmiast lotem promyka

Aż do jej serca przenika

I napowrót błyszczy w oku.

Ach tak! tak ją kochałem!.. Pójdęż teraz trwożyć

I na kochanka larwę potępieńca włożyć?

Poco? czego chcę od niej?... O, zazdrości podła!

I jakież są jej grzechy?

Czyli mię słówkiem dwuznacznem podwiodła?

Czy wabiącemi łowiła uśmiechy,

Albo kłamliwe układała lice?

I gdzież są jej przysięgi, jakie obietnice?

Miałemże od niej, choć przez sen, nadzieję?

Nie! nie! Sam urojone żywiłem mamidła,

Sam przyprawiłem jady, od których szaleję!

Pocóż ta wściekłość? jakie do niej prawa?

Co za moją wzgardzoną przemawia osobą?

Gdzie wielkie cnoty? świetne czyny? sława?

Nic!... nic!... ach, jednę miłość mam za sobą!

Znam to; nigdym śmiałemi nie zgrzeszył zapędy;

Nie prosiłem, ażeby była mnie wzajemną;

Prosiłem tylko o maleńkie względy,

Tylko żeby była ze mną,

Choćby, jak krewna z krewnym, jak siostrzyczka z bratem:

Bóg świadkiem, przestałbym na tem!

Gdybym mówił; widzę ją, widziałem ją wczora,

I jutro widzieć będę;

Z nią z rana, w dzień koło niej, koło niej z wieczora,

Oddam pierwszy dzień dobry, u stołu z nią siędę:

Ach, jak byłbym szczęśliwy!



(po pauzie)

 Zapędzam się marnie:

Ty pod zazdrośnych oczu, chytrych żądeł strażą;

Ani obaczyć nie wolno bezkarnie!



Pożegnać, porzucić każą...

Umrzeć!... (z żalem).

 Kamienni ludzie! wy nie wiecie,

Jak ciężka śmierć pustelnika!

Konając patrzy na świat, sam jeden na świecie!

Dłoń mu przychylna powiek nie zamyka,

Żałobne grono łoża nie otoczy,

Nikt nie pójdzie za trumną do wieczności domu,

Garsteczki piasku nie rzuci na oczy,

Zapłakać niemasz komu!

O, gdybym mógł choć przez sen pokazać się tobie!

Gdybyś, na mojej pamiątkę męki,

Jeden przynajmniej dzionek chodziła w żałobie,

Przypięła jednę czarną wstążkę do sukienki!...

Może spójrzysz ukradkiem... i łezka bole
===
ści...

I pomyślisz westchnąwszy: ach, on mię tak kochał!



(z dziką ironią)

Stój, stój, żałośne piskle! precz wrzasku niewieści!

Będęż, jak dziecko szczęścia, umierając szlochał?

Wszystko mi, wszystko niebiosa wydarły,

Lecz reszty dumy nie mogą odebrać!

Żywy, o nic przed nikim nie umiałem żebrać,

Żebrać litości nie będę umarły!



(z determinacyą)

Rób, co chcesz: jesteś woli swojej panią,

Zapomnij!... ja zapomnę! (pomieszany) wszak już zapomniałem.



(zamyślony)

Jej rysy... coraz ciemniej... tak już się zatarły!

Już ogarniony wieczności otchłanią,

Doczesnym pogardzam szałem...



(pauza)

Ach, wzdycham! Czegoż wzdycham? Ha, westchnąłem za nią...

Nie, nie mogę zapomnieć o niej i umarły!

Wszakże ją widzę, wszak tu, o tu stoi,

Płacze nade mną... jaka łezka szczera!



(z żalem)

Płacz, moja luba, twój Gustaw umiera!



(z determinacyą)

No, dalej, śmiało Gustawie! (podnosi sztylet).



(z żalem)

Nie bój się, luba, on się nic nie boi!

Czego żałujesz? on nic z sobą nie zabiera!

Tak! wszystko, wszystko tobie zostawię,

Zostawię życie i świat i rozkosze,



(z wściekłością)

I twego!... wszystko... o nic... ani łzy nie proszę!



(do księdza, który wchodzi ze służącemi)

Słuchaj ty... Jeśli kiedy obaczy...



(z obłąkaniem i wzmagającą się gwałtownością)

Pewna nadludzka dziewica... kobiéta

I jeśli ciebie zapyta,

Z czego umarłem? nie mów, że z rozpaczy;

Powiedz, że byłem zawsze rumiany, wesoły,

Żem ani wspomniał nigdy o kochance,

Że sobie grałem w karty, piłem z przyjacioły...

Że ta pijatyka... tańce...

Że mi się w tańcu... ot (uderza nogą) skręciła noga.

Z tego umarłem...



(Przebija się).


KSIĄDZ.

 Jezus, Marya! bój się Boga!



(Chwyta za rękę, Gustaw stoi, zegar zaczyna bić).


GUSTAW (pasując się ze śmiercią, patrzy na zegar).

Łańcuch szeleści... Jednasta wybija!...




KSIĄDZ.

Gustawie!



(Kur pieje drugi raz).


GUSTAW.

 To drugie hasło!

Czas ucieka, życie mija!



(Zegar kończy bić, świeca druga gaśnie).

I drugie światło zagasło
===
!

Koniec boleści!...



(Dobywa sztylet i chowa).


KSIĄDZ.

Ratujcie, przebóg, może jaka rada!

Ach, już, już kona, wbił do rękojeści,

Padł ofiara szaleństwa!




GUSTAW (z zimnym uśmiechem).

 Przecież nie upada!




KSIĄDZ (chwyta za rękę).

O zbrodnio! Boże odpuść... Gustawie! Gustawie!




GUSTAW.

Zbrodnia taka nie może popełniać się codzień,

Daj pokój próżnej obawie;

Stało się — osądzono — Tylko dla nauki

Scenę boleści powtórzył zbrodzień.




KSIĄDZ.

Jakto? co to jest?




GUSTAW.

 Czary, omamienie, sztuki.




KSIĄDZ.

Ach! włosy mi się jeżą, drżą pode mną nogi.

W imię Ojca i Syna! co to wszystko znaczy?




GUSTAW (patrząc na zegar).

Wybiło dwie godziny: miłości, rozpaczy;

A teraz następuje godzina przestrogi.




KSIĄDZ (chce go sadzić).

Usiądź, połóż się, oddaj zabójcze narzędzie,

Pozwól rany opatrzyć...




GUSTAW.

 Daję tobie słowo,

Że aż do dnia sądnego sztylet w pochwach będzie.

O ranach próżna troska: wszak wyglądam zdrowo?




KSIĄDZ.

Jak Bóg na niebie, nie wiem co to...




GUSTAW.

 Skutki szału,

Albo może kuglarstwo?... Są kosztowne bronie,

Których ostrze przenika i aż w duszy tonie:

Przecież widomie nie uszkodzą ciału.

Taką bronią po dwakroć zostałem przebity...



(po pauzie z uśmiechem)

Taką bronią za życia są oczy kobiéty,



(ponuro)

A po śmierci grzesznika cierpiącego skrucha!




KSIĄDZ.

W imie Ojca i Syna i Świętego Ducha!

Czego stoisz jak martwy? zaglądasz na stronę?

Ach, oczy!... przebóg, jakby bielmem powleczone!

Puls ustał... ręce twoje zimne, jak żelazo!

Co to wszystko ma znaczyć?




GUSTAW.

 O tem inną razą!

Słuchaj, jakie mię na świat zamiary przywiodły.

Kiedy wchodząc do ciebie stanąłem u progu,

Pamiętam, że z dziatkami odprawiałeś modły,

Któreś za dusze zmarłe ofiarował Bogu.




KSIĄDZ (chwyta krucyfix).

Prawda, zaraz dokończym...



(ciągnie dzieci do siebie).


GUSTAW.

 No, przyznaj się szczerze,

Czy wierzysz w piekło, w czyściec?...




KSIĄDZ.

 Ja we wszystko wierzę,

Cokolwiek w Piśmie 
===
Świętem Chrystus nam ogłasza

I w co zaleca wierzyć Kościół, matka nasza.




GUSTAW.

I w co twoje pobożne wierzyły pradziady?

Ach! najpiękniejsze święto, bo święto pamiątek,

Za cóż zniosłeś dotychczas obchodzone Dziady?




KSIĄDZ.

Ta uroczystość ciągnie z pogaństwa początek;

Kościół mnie rozkazuje i nadaje władzę

Oświecać lud, wytępiać reszty zabobonu.



GUSTAW (pokazując na ziemię).

Jednak proszą przeze mnie, i ja szczerze radzę;

Przywróć nam Dziady. Tam, u Wszechmocnego tronu,

Kędy nasz żywot ścisłe odważają szale,

Tam większym jest ciężarem łza jednego sługi,



Którą szczerze wyleje nad tobą u zgonu,

Niż kłamliwe po drukach rozgłaszane żale,

Płatny orszak i kirem powleczone cugi.

Jeśli, żałując śmierci dobrego dziedzica,

Lud zakupioną świecę stawia mu na grobie:

W cieniach wieczności jaśniej błyszczy się ta świéca,

Niż tysiąc lamp, w niechętnej palonych żałobie;

Jeśli przyniesie miodu plastr i skromne mleko

I garścią mąki grobowiec posypie:

Lepiej posili duszę, o! lepiej daleko,

Niż krewni modnym balem, wydanym na stypie.




KSIĄDZ.

Ani słowa; lecz Dziady, te północne schadzki

Po cerkwiach, pustkach, lub ziemnych pieczarach,

Pełen guślarstwa obrzęd świętokradzki,

Pospólstwo nasze w grubej utwierdza ciemnocie;

Stąd dziwaczne powieści, zabobonów krocie

O nocnych duchach, upiorach i czarach.




GUSTAW.

Więc żadnych niema duchów? (z ironią) Świat ten jest bez duszy?

Żyje, lecz żyje tylko jak kościotrup nagi,

Który lekarz tajemną sprężyną rozruszy?

Albo jest to coś nakształt wielkiego zegaru,

Który obiega popędem ciężaru?



(z uśmiechem)

Tylko nie wiecie, kto zawiesił wagi!

O kołach, o sprężynach rozum nas naucza:

Lecz nie widzicie ręki i klucza!

Gdyby z tych oczu ziemskie odpadło nakrycie,

Obaczyłbyś niejedno wkoło siebie życie,

Umarłą bryłę świata pędzące do ruchu!



(do dzieci, które wychodzą)

Dzieci, chodźcie pod kantorek.



(do kantorka)

Czego potrzebujesz, duchu?




GŁOS Z KANTORKA.

Proszę o troje paciorek.




K
===
SIĄDZ (przerażony).

W imie Ojca... niech biega... Altarystę zbudzi,

Słowo stało się ciałem!... zawołajcie ludzi!...




GUSTAW.

Wstydź się, wstydź się, mój ojcze! gdzie rozum? gdzie wiara?

Krzyż jest mocniejszy, niżli wszyscy ludzie twoi;

A kto się Boga boi, ten się nic nie boi.




KSIĄDZ.

Mów, czego potrzebujesz... ach, to upiór! mara!




GUSTAW.

Ja! nic nie potrzebuję, jest potrzebnych tylu!



(łowi koło świecy motyla)

A tuś mi, panie motylu!



(do księdza, pokazując motyla)

Ten migający wkoło oćmy rój skrzydlaty

Za życia gasił każdy promyczek oświaty;

Za to po strasznym sądzie ciemność ich zagarnie;

Tymczasem, z potępioną błąkając się duszą,

Chociaż nie lubią światła, w światło lecieć muszą:

To są dla ciemnych duchów najsroższe męczarnie!

Patrzaj, ów motyl strojny barwionemi szaty,

Był jakiś królik, albo pan bogaty,

I wielkim skrzydeł roztworem

Zaciemiał miasta, powiaty;

Ten drugi mniejszy, czarny i pękaty,

Był książek głupim cenzorem,

I przelatując sztuk nadobne kwiaty,



Oczerniał każdą piękność, którą tylko zoczył,

Każdą słodkość zatrutym wysysał ozorem,

Albo przebijał do ziemi środka,

I nauk ziarno, z samego zarodka

Gadziny zębem roztoczył...

Ci znowu, w licznym snujący się gwarze,

Są dumnych pochlebnisie, czernideł pisarze:

Na jakie pan ich gniewał się zagony,

Tam przeklęta chmura leci,

I czy ledwie wschodzące, czy dojrzałe plony,

Jako szarańcza wybija...

Za tych wszystkich, moje dzieci,

Nie warto zmówić i Zdrowaś Maryja...



Są inne, słuszniej godne litości istoty,

A między niemi twoi przyjaciele, ucznie,

Których ty wyobraźnią w górne pchnąłeś loty,

Których wrodzony ogień podniecałeś sztucznie.

Jaką żyjąc pokutę mieli za swe winy,

Oznajmiłem, wieczności przestąpiwszy progi:

Życie moje ścisnąłem w krótkie trzy godziny

I znowu wycierpiałem dla twojej przestrogi.

Im więc nieś ulgę prośbą i mszalną ofiarą!

Dla mnie, oprócz wspomnienia, nic więcej nie proszę.

Za grzech mój życie było dostateczną karą;

A dziś, nie
===
 wiem, nagrodę czy pokutę znoszę,

Bo kto na ziemi rajskie doznawał pieszczoty,

Kto znalazł drugą swojej połowę istoty,

Kto, nad świeckiego życia wylatując krańce,

Duszą i sercem gubi się w kochance,

Jej tylko myślą myśli, jej oddycha tchnieniem,

Ten i po śmierci również własną bytność traci,

I przyczepiony do lubej postaci,

Jej tylko staje się cieniem.

Jeśli, żyjąc, świętemu był uległy panu,



Niebieską z nim chwałę dzieli;

Albo, ze złym do wiecznej strącony topieli,

Jest bolesnego wspólnikiem stanu.

Na szczęście, Bóg mię zrobił poddanym anioła:





Dla niej i dla mnie przyszłość śmieje się wesoła.

Tymczasem, jak cień błądząc przy kochanych wdziękach,

Bywam albo w niebiosach, albo w piekła mękach.

Gdy ona wspomni, westchnie i łezkę wyleje,



Zbliżam się do usteczek, biały włos rozwieję,

Zmieszam się z odetchnieniem i przeniknę ciebie

I jestem w niebie!

Lecz kiedy... och, czujecie, wy coście kochali,

Jakim zawiść ogniem pali!...

Długo jeszcze po świecie błąkać się potrzeba,

Aż ją Bóg w swoje objęcie powoła,

Natenczas, śladem lubego anioła,

Cień mój błędny wkradnie się do nieba.



(Zegar zaczyna bić).

(Śpiewa)

Bo słuchajcie i zważcie u siebie,

Że według Bożego rozkazu:

Kto za życia choć raz był w niebie,

Ten po śmierci nie trafi od razu.



(Zegar kończy bić, kur pieje, lampa przed obrazem gaśnie,

Gustaw znika).


CHÓR.

Bo słuchajmy i zważmy u siebie,

Że według Bożego rozkazu:

Kto za życia choć raz był w niebie,

Ten po śmierci nie trafi od razu.





↑ Pieśń gminna.

↑ Z Szyllera.

↑ Z pieśni gminnej.

↑ Z Getego.

↑ Z Szyllera.





Tekst jest własnością publiczną (public domain). Szczegóły licencji na stronie autora: Adam Mickiewicz.





O tej publikacji cyfrowej


Ten e-book pochodzi z wolnej biblioteki internetowej Wikiźródła[1]. Biblioteka ta, tworzona przez wolontariuszy, ma na celu stworzenie ogólnodostępnego zbioru różnorodnych publikacji: powieści, poezji, artykułów naukowych, itp.

W publikacji została zachowana oryginal